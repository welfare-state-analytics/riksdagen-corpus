<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--58</head>
          <docDate when="2000-02-01">2000-02-01</docDate>
        </div>
      </front>
      <body>
        <div>
          <note>
            18.00 - 22.07
          </note>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 25 och 26 januari.
          </note>
          <note>
            2 § Avsägelser
          </note>
          <note>
            Andre vice talmannen meddelade att Holger
          </note>
          <note>
            Gustafsson (kd) avsagt sig uppdraget som ledamot i skatteutskottet.
          </note>
          <note>
            Kammaren biföll denna avsägelse.
          </note>
          <note>
            Andre vice talmannen meddelade att Amanda
          </note>
          <note>
            Agestav (kd) avsagt sig uppdraget som suppleant i trafikutskottet.
          </note>
          <note>
            Kammaren biföll denna avsägelse.
          </note>
          <note>
            3 § Anmälan om kompletteringsval till vissa utskott m.m.
          </note>
          <note>
            Andre vice talmannen anmälde att Kristdemokraternas riksdagsgrupp
            på grund av uppkomna vakanser anmält Desirée Pethrus Engström
            som ledamot i skatteutskottet efter Holger Gustafsson, Holger
            Gustafsson som ledamot i utrikesutskottet efter Ingrid
          </note>
          <note>
            Näslund, Mats Odell som ledamot i EU-nämnden efter Ingrid Näslund,
            Annelie Enochson som suppleant i skatteutskottet efter Desirée
            Pethrus Engström,
          </note>
          <note>
            Maria Larsson som suppleant i utbildningsutskottet och Lars Gustafsson
            som suppleant i trafikutskottet efter Amanda Agestav.
          </note>
          <note>
            Andre vice talmannen förklarade valda till
          </note>
          <note>
            ledamot i skatteutskottet
          </note>
          <note>
            Desirée Pethrus Engström (kd)
          </note>
          <note>
            ledamot i utrikesutskottet
          </note>
          <note>
            Holger Gustafsson (kd)
          </note>
          <note>
            ledamot i EU-nämnden
          </note>
          <note>
            Mats Odell (kd)
          </note>
          <note>
            suppleant i skatteutskottet
          </note>
          <note>
            Annelie Enochson (kd)
          </note>
          <note>
            suppleant i utbildningsutskottet
          </note>
          <note>
            Maria Larsson (kd)
          </note>
          <note>
            suppleant i trafikutskottet
          </note>
          <note>
            Lars Gustafsson (kd)
          </note>
          <note>
            4 § Svar på interpellation 1999/2000:37 om betygsfrågan
          </note>
          <note>
            Anf. 1 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Yvonne Andersson framhåller att många ungdomar söker
            till högskolan utan att deras framtidsplaner kan gå i uppfyllelse
            eftersom gymnasieskolans betygssystem inte fungerar som ett bra
            urvalsinstrument vid antagning till högskoleutbildning. Yvonne
            Andersson har därför frågat mig om jag har några planer på att
            förändra det, som hon anger, orättvisa systemet och hur jag tänker
            arbeta med frågan framöver.
          </note>
          <note>
            Inledningsvis vill jag framhålla att arbetet inom regeringen
            är så fördelat att skolminister Ingegerd
          </note>
          <note>
            Wärnersson ansvarar för frågor om gymnasieskolan och dess betygssystem.
            Jag begränsar därför svaret till frågor som rör tillträde till
            högskoleutbildning.
          </note>
          <note>
            I motsats till Yvonne Andersson anser jag att regelverket för
            högskolan har anpassats till den nya gymnasieskolan. I 1 kap.
            8 § högskolelagen anges att den grundläggande högskoleutbildningen
            väsentligen ska bygga på de kunskaper som eleverna får på nationella
            program i gymnasieskolan eller motsvarande kunskaper. Av 4 kap.
            3 § samma lag framgår att om inte alla behöriga sökande till en
            utbildning kan tas emot ska ett urval göras. Urvalsreglernas funktion
            är att rangordna de sökande på ett lämpligt sätt. Som urvalsgrund
            används - enligt 7 kap. högskoleförordningen - betyg, högskoleprov,
            annat särskilt prov, tidigare utbildning eller arbetslivserfarenhet.
            Bestämmelser om hur de nya gymnasiebetygen ska meritvärderas som
            grund för urvalet har fastställts av regeringen. Dessa bestämmelser
            återfinns i bil. 3 till högskoleförordningen.
          </note>
          <note>
            I propositionen Tillträde till högre utbildning m.m. (prop. 1995/96:184),
            som ligger till grund för nu gällande tillträdesregler, framhölls
            vikten av att tillträdessystemet utformas så att det blir tydligt,
            överblickbart och rättssäkert för de enskilda sökandena samtidigt
            som det skulle underlätta högskolans grannlaga arbete med antagning
            till högre studier.
          </note>
          <note>
            Vidare konstaterades att betyg är det urvalsinstrument som det
            finns mest erfarenhet av och som synes ha det högsta prognosvärdet.
            Regeringen föreslog att minst en tredjedel av högskoleplatserna
            ska besättas på grundval av betyg. Av resterande platser ska minst
            en tredjedel besättas på grundval av resultaten av högskoleprovet.
            Härigenom skulle också sökande som inte genomgått gymnasieskolan,
            eller som inte fått betyg som gör deras studieförmåga rättvisa,
            ges en reell möjlighet att bli antagna.
          </note>
          <note>
            Tillträdesfrågor har stått i fokus för diskussioner och debatter
            under lång tid. De angår många människor i egenskap av sökande,
            föräldrar, lärare och andra funktionärer i skolan och högskolan.
            Dessutom har konkurrensen om platserna till många utbildningar
            varit hård. I en situation där tillträdet är spärrat till i stort
            sett alla utbildningar blir det också en fråga om att avväga olika
            intressenters önskemål mot varandra.
          </note>
          <note>
            Varje förändring av tillträdesreglerna innebär att någon grupp
            vinner och någon annan grupp förlorar.
          </note>
          <note>
            Nu gällande bestämmelser tillämpades första gången vid antagningen
            höstterminen 1997. De har alltså varit i bruk under en kortare
            tid. Jag kommer självfallet att följa utvecklingen. I dagsläget
            är det emellertid inte aktuellt att föreslå ändringar vad gäller
            gymnasiebetygens roll vid antagning till grundläggande högskoleutbildning.
          </note>
          <note type="speaker">
            Anf. 2 YVONNE ANDERSSON (kd):
          </note>
          <note>
            Fru talman! Tack för svaret!
          </note>
          <note>
            Utbildningsministern har gjort en god redovisning av det läge
            som gäller rent formellt. Därigenom har han också kringgått de
            problem som jag vill belysa och få hans uppfattning om.
          </note>
          <note>
            Han nämner i sitt svar de reglementen som finns -
          </note>
          <note>
            de flesta känner till dem. Min interpellation handlar om de bakomliggande
            tankarna kring dessa reglementen och konsekvenserna av dem för
            enskilda ungdomar.
          </note>
          <note>
            Dessutom anför utbildningsministern att skolministern och han
            har olika ansvarsområden. Det är därför jag tar upp frågan. Jag
            befarar nämligen att just det här är en fråga som lätt hamnar
            mellan stolarna eftersom det faktiskt förutsätter ett samarbete
            mellan utbildningsministern och skolministern. Jag utgick från
            att när beredningstiden varit så lång som den nu varit skulle
            ministrarna hunnit samråda om svaret på min ärliga fråga. Utbildningsministern
            begränsar nu sitt svar till de frågor som rör tillträde till högskolan.
          </note>
          <note>
            Jag utgår från att skolministern svarar utan att en ny interpellation
            behöver ställas.
          </note>
          <note>
            Fru talman! Våra ungdomars liv kan inte delas upp beroende på
            vilken minister som har ansvar för vilka frågor. Deras liv är
            helheter, där bedömningen av deras kunskaper i gymnasieskolan
            påverkar deras möjligheter att nå sitt framtida mål. Därför vill
            jag med all önskvärd tydlighet framhålla behovet av en samsyn
            som är försvarbar för ungdomarna. Det talas om ungdomars bristande
            framtidstro och bristande tillit till politiker. Detta kan inte
            annat än fortgå om man inte tar tag i felaktigheter.
          </note>
          <note>
            Betygen är utvärderingsinstrument för i vilken överensstämmelse
            eleven har nått de mål som kursen har. Betyg som är målrelaterade
            ska ha den innebörden. Vi kristdemokrater vill ha fler betygssteg
            så att de ännu bättre kan ange i vilken utsträckning den enskilde
            har nått uppsatta mål.
          </note>
          <note>
            Betygen har också en funktion av urvalsinstrument till högre
            utbildning. När platserna inte riktigt räcker till utan en del
            måste väljas ut måste man använda detta.
          </note>
          <note>
            Utbildningsministern säger i sitt svar att betyget har det bästa
            prognosvärdet för gott resultat. Men vi ska komma ihåg att de
            nya betygen har funnits bara sedan 1997.
          </note>
          <note>
            Av skolans alla ämnen räknas samtliga betyg.
          </note>
          <note>
            Kriterier som - här kommer en poäng - "god förståelse", "väl
            förtrogen med" osv. översätts i betygen
          </note>
          <note>
            Icke godkänd, Godkänd, Väl godkänd och Mycket väl godkänd. De
            här betygen siffersätts när det blir antagning till högskolan
            med 0, 10, 15 och 20 poäng, och man tar medelvärdet som urvalstal.
            Är inte detta, fru talman, ett kardinalfel inom statistikens område?
          </note>
          <note>
            Det är en blandning av kvalitetsmått och kvantitetsmått.
          </note>
          <note>
            Jag har alltså tre problem som jag vill lyfta.
          </note>
          <note>
            Betygen ska värdera individens kunskaper. Översättningen till
            siffror är felaktig rent matematiskt.
          </note>
          <note>
            Kriterierna kan aldrig fungera som gradering i siffror.
          </note>
          <note>
            De ligger på ordinalskalenivå. Det måste vara intervallskalenivå
            för att man ska kunna göra en medelvärdesberäkning. Mätvärdena
            är bara en rangordning.
          </note>
          <note>
            Jag måste fråga, möjligtvis lite fräckt: Finns det ingen på departementet
            som behärskar de grundläggande skalberäkningarna och skalkonstruktionen
            för den här delen?
          </note>
          <note type="speaker">
            Anf. 3 PER BILL (m):
          </note>
          <note>
            Fru talman! Yvonne Andersson har framhållit att många ungdomar
            söker sig till högskolan utan att deras framtidsplaner kan gå
            i uppfyllelse. Jag håller med om det. Varje person som söker sig
            till högskolan och inte kan få den utbildning som han eller hon
            vill ha är för oss ett problem.
          </note>
          <note>
            Jag tror att det kan ligga någonting i detta med betygskriterierna,
            men jag tror att man kanske måste försöka att se det hela ännu
            större. Jag tror att det stora problemet är den kraftiga centraliseringen
            som vi har sett under de senaste åren. Det är utbildningsministern
            som delar ut platser, 40 platser här, 120
          </note>
          <note>
            platser där och lite extra platser på grund av att något regemente
            läggs ned någonstans osv.
          </note>
          <note>
            Ett annat problem är att man har centraliserat antagningssystemen,
            så att det är mycket mer exakt samma regler som ska gälla på alla
            ställen. Det innebär att väldigt många personer som kanske drömmer
            om en civilingenjörsutbildning på KTH eller på
          </note>
          <note>
            Chalmers inte kommer in där. De kan vara reserv 150
          </note>
          <note>
            men samtidigt ha kommit in på någon mindre högskola med sämre
            kvalitet, lägre status och där det inte finns särskilt mycket
            kontakt med relevant forskning.
          </note>
          <note>
            Jag tror att det är där vi hittar många av de riktigt stora problemen
            när det gäller varför så många individer i dag säger att de hade
            hoppats på en viss typ av utbildning men fick något annat. Jag
            tror nämligen att om Sverige ska kunna bli riktigt ledande på
            universitetssidan måste vi redan nu sätta i gång vad jag kallar
            en institutionell konkurrens. Därför tycker jag att det är bra
            att vi nu har tre nya universitet. Det gör att
          </note>
          <note>
            Uppsala får slåss med Örebro och Karlstad om att locka studenter
            därför att man är duktig och inte därför att elever blir hänvisade
            till ett visst universitet därför att det är det enda ställe där
            de kan studera.
          </note>
          <note>
            Anf. 4 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Vi har ett betygssystem på gymnasieskolan som självklart
            måste utgöra en av grunderna för urvalet till högskolan. Det var
            också uppfattningen när den regering som kristdemokrater och moderater
            ingick i lade fram förslaget till ett nytt betygssystem i gymnasieskolan.
            Det kom under den mandatperioden. Vi kan inte ha en ordning där
            gymnasiebetyget inte spelar en roll för antagningen. Det är en
            bedömning som alltid är svår att göra, men det är en form av bedömning
            som vi har en ganska lång erfarenhet av. Vi inser dess brister,
            men inser också att den har fördelar jämfört med andra urvalskriterier
            till högskolan som vi kan hitta på.
          </note>
          <note>
            Det är också viktigt att detta kompletteras med andra ingångar.
            Högskoleprovet är en sådan ingång till högre studier. Även om
            man inte har nått toppresultat i gymnasieskolan, har man en rejäl
            chans att komma in på attraktiva utbildningar genom att visa sin
            kompetens, sin färdighet och sina kunskaper via högskoleprovet.
          </note>
          <note>
            Jag tycker att det är en i grova drag bra ordning som vi har
            i dag för antagning till högre studier. Sedan vill jag se över
            möjligheterna, och det räknar jag med att återkomma till riksdagen
            med, att öka andelen direktövergångar eller övergångar så snart
            som möjligt från gymnasieskolan till högre utbildning. Vi behöver
            öka andelen ungdomar i Sverige som ganska snart går vidare till
            högskolan. 50 % innan 25 år är regeringens målsättning, och då
            behöver vi också flera 19-20-åringar som går direkt över till
            högskolan.
          </note>
          <note>
            Vi behöver se över möjligheten att öka mångfalden i högskolan
            för att få en avstämning av erfarenheter i högskolan som stämmer
            med det samhälle vi har runt omkring oss.
          </note>
          <note>
            Betygen i gymnasieskolan är i dag satta så att det finns betygskriterier
            som alla ska följa. Det fanns inte förr i det gamla, relativa
            systemet. På det viset har vi kommit längre i att utforma ett
            bra betygssystem.
          </note>
          <note>
            Det är också så att det införs nationella obligatoriska prov
            i kärnämnena i gymnasieskolan som gör att vi får en jämförbarhet
            av betygen och därmed en rättvisa och neutralitet. Det är viktigt
            för respekten för betygsinstrumentet.
          </note>
          <note>
            Sedan finns det nackdelar med betygssystemet.
          </note>
          <note>
            Alla olika betygssystem medför utan tvekan nackdelar. Men jag
            skulle nog vilja säga att vi med dagens betygssystem har kommit
            ifrån några av de avgörande nackdelar som fanns med det gamla,
            relativa betygssystemet.
          </note>
          <note>
            En konkret fråga ställer Yvonne Andersson, om hur det är med
            de statistiska kunskaperna på departementet. Jag har inte riktigt
            överblick över hur det ser ut på tjänstemannasidan. Själv har
            jag en ganska hygglig grund. Jag har läst rätt mycket av den varan
            på universitetet. Det är klart att det finns svårigheter i en
            överföring. Men om Yvonne Andersson kan ge förslag på en bättre
            överföring av betygen i gymnasieskolan till högskolan som ger
            en bättre korrespondens däremellan, så är jag villig att lyssna.
            Jag är tveksam om Yvonne Andersson förmår att göra det, för det
            är naturligtvis svårt. Vi har nu ett system som ändå ger den korrespondensen.
          </note>
          <note>
            Per Bill har gjort en formidabel omvändning av moderat politik,
            men det tar ett tag innan det blir riktigt stabilt, tror jag.
            Det är bra med tre nya universitet, säger Per Bill, och det känns
            roligt att höra för oss som har förespråkat detta under en längre
            tid. Vi ser nu också till att de tre nya universiteten får en
            kvarts miljard i forskningsmedel som gör att de kan bidra till
            forskningsuppbyggnaden och forskarutbildningen.
          </note>
          <note>
            Det är klart att det är bra med konkurrens, det tycker jag också.
            Den akademiska världen behöver konkurrens. Det som nu naturligtvis
            börjar ske är att också de gamla traditionella universiteten måste
            börja fundera över, både när det gäller forskning och utbildning,
            hur de förmår att ligga i absolut topp. Jag hoppas att kunna återkomma
            till detta i ett senare inlägg.
          </note>
          <note type="speaker">
            Anf. 5 YVONNE ANDERSSON (kd):
          </note>
          <note>
            Fru talman! Nu var ju själva poängen med det som jag sade, vilket
            utbildningsministern med sina statistikkunskaper vet, att man
            inte kan beräkna medelvärden på mätvärden som är på ordinalskalenivå,
            dvs. att om man ska räkna ut ett medelvärde måste man kunna veta
            att det är exakt samma avstånd mellan mätvärdena. Det är det inte
            mellan betygen Väl godkänd, Godkänd och Mycket väl godkänd. Den
            typen av tester är inte gjorda på dessa betyg.
          </note>
          <note>
            Min poäng är alltså inte att betygen inte ska ingå i värderingen
            av kunskaper och vara ett urvalsinstrument. Om det är vi helt
            överens. Vi är överens om att målrelaterade betyg är jättebra.
            Vi är inte överens om mätstegen, för vi ville ha fler och det
            vill vi fortfarande.
          </note>
          <note>
            Jag kan också ge förslag på en bättre metod, och det tycker jag
            är bra, fru talman, att utbildningsministern vill lyssna på. Om
            vi låter antalet Väl godkänd t.ex. få avgöra om man kommer in
            på ett visst program, skulle vi behålla ordinalskalenivån och
            ändå kunna använda det som urval till högre studier. Men det stora
            felet i dag är att det poängsätts, bryts ned och tas medelvärden.
            Det är det som är fel. Annars är det inget fel i att ha betygen
            som urvalsinstrument. Vi har ju tre kvoter: arbetslivserfarenhet,
            högskoleprovet och betygen.
          </note>
          <note>
            Allt det här är bra. Jag invänder inte emot det. Jag invänder
            mot hur systemet hanteras. Det är två system som möts. Målrelaterade
            betyg hanteras vid antagning till högskolan som om de vore relativa
            betyg.
          </note>
          <note>
            Det är detta jag vill åt, och det är mycket konstruktivt, tycker
            jag, fru talman.
          </note>
          <note>
            Nu hoppas jag att vi får veta hur detta ska redas ut, för snart
            införs en gymnasieexamen som departementet jobbar med. Problemet
            kommer förmodligen att accentueras ännu mer när man jagar efter
            examensnivån som sedan ska ligga till grund för bedömning och
            urval till högre utbildning. Därför hoppas jag att detta klargörs
            och att man går in och reflekterar över detta i grunden.
          </note>
          <note>
            Det är en annan sak som jag tror också behöver aktualiseras.
            Vi har i dag två kvotgrupper. Det är de som har gamla sifferbetyg
            och de som har bokstavsbetyg. Att en andel av varje kvotgrupp
            tas in innebär att den gamla kvotgruppen får vad man skulle kunna
            kalla konkurrensvinster över tid. Det kommer inte till något nytt
            flöde av sådana som har sifferbetyg. Däremot kommer det hela tiden
            ett nytt flöde av sådana om har bokstavsbetyg. Det gör att nivån
            på den kvotgrupp som har sifferbetyg hela tiden sänks, eftersom
            de bästa kommer in. Jag vill höra hur vår utbildningsminister
            har tänkt att fixa till det.
          </note>
          <note type="speaker">
            Anf. 6 PER BILL (m):
          </note>
          <note>
            Fru talman! Det finns saker som vi tydligen är helt överens om
            här i kammaren, nämligen att betygen skall spela en roll. Samtidigt
            tror jag att vi ibland gör felet att tro att de allra bästa läkarna
            är de som har
          </note>
          <note>
            MVG i samtliga ämnen. Jag är ganska övertygad om att några av
            de allra bästa läkarna är de som kanske bara har VG i ett eller
            ett par ämnen. Här tycker jag att man har fått en väldig centralisering.
            Mycket färre personer som kanske inte har 100 % MVG har möjlighet
            att komma in på utbildningar - personer som jag tror ofta skulle
            vara mycket bättre lämpade än de som är mer maskinella och har
            full poäng på allting.
          </note>
          <note>
            Denna centralisering har gjort att de olika högskolorna är styrda
            på ett helt annat sätt än förut.
          </note>
          <note>
            Någonting annat som är bra är att vi nu ändå får höra utbildningsministern
            säga att vi behöver få in fler yngre. Vi har inte en bra ordning.
            Vi har i dag en väldigt hög medelålder på våra studenter, om man
            jämför internationellt. Jag hörde utbildningsministern nämna siffran
            50 % och tala om "före 25 års ålder".
          </note>
          <note>
            Innebär det att 50 % ska vara antagna före 25 års ålder eller,
            vilket vi förespråkar, att 50 % ska ha fått sin examen vid 25
            års ålder?
          </note>
          <note>
            Anf. 7 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Jag tycker inte att det som Yvonne
          </note>
          <note>
            Andersson föreslår när det gäller urvalskriterier blir heltäckande,
            dvs. att antalet MVG- eller VG-betyg ska vara det som vägleder.
            Jag vill ha en bredare syn på betygen än så. De ska ge en bild
            av vilken kunskap man har skaffat sig på bredden i gymnasiet.
            Då blir det, tycker jag, alldeles för enkelt att begränsa det
            till antal MVG eller antal VG.
          </note>
          <note>
            Jag tycker också att Per Bill faktiskt har en poäng.
          </note>
          <note>
            Det finns också andra urvalskriterier som är viktiga att ta hänsyn
            till. I dag är det så att man har möjlighet att få dispens från
            Högskoleverket och att använda sig av andra urvalskriterier. Karolinska
            institutet, t.ex. -
          </note>
          <note>
            när det gäller läkarutbildningen - antar en andel av dem som
            söker till läkarutbildningen på kriterier som också tar hänsyn
            till annat. Man gör intervjuer och tester av olika slag. Det är
            inte orimligt. Det gäller att hitta en bra balans.
          </note>
          <note>
            Vi hade en period under 90-talet en väldigt olycklig situation
            när det gäller antagningen till högskolan.
          </note>
          <note>
            En panik bredde ut sig bland unga människor som såg att vilka
            kriterier som helst gällde. Det fanns ingen rättssäkerhet. Man
            kunde inte alls planera för sin egen utbildningsframtid. Det var
            det som den socialdemokratiska regeringen rättade till. Det kallar
            Per Bill för centralisering. Ja, gärna - i den meningen att det
            ökade rättssäkerheten.
          </note>
          <note>
            Det är inte så lätt, Yvonne Andersson, att man bara kan säga
            att man ska anta ett antal sökande med
          </note>
          <note>
            MVG eller VG och att man på det sättet har fått ett rättvisare
            urvalssystem. Det tycker jag inte.
          </note>
          <note>
            Att vi gör om betygen till siffror och gör beräkningar på dessa
            tycker jag är försvarbart i kombination med att man också har
            möjlighet att komma in via högskoleprovet. Enskilda högskolor
            kan också söka dispens hos Högskoleverket för andra typer av antagningsmetoder.
            Det ger, tycker jag, en ganska rimlig skiss för hur ett antagningssystem
            ska vara.
          </note>
          <note>
            Sedan är jag villig att diskutera delarna i detta -
          </note>
          <note>
            tyngdpunkten. Hur är det med de unga - de med de färska gymnasiebetygen?
            Hur behandlas de i förhållande till de äldre? Detta arbete pågår
            nu i departementet och i den utredning om social mångfald i högskolan
            som arbetar. Vi kommer att återkomma i frågan om antagningsreglerna,
            och då avhandlas lämpligen också den andra fråga som Yvonne Andersson
            tog upp, dvs. förhållandet till de gamla typerna av gymnasiebetyg.
            Det är viktigt.
          </note>
          <note>
            Per Bill ser centralisering som ett slags kodord i nuvarande
            högskolepolitik. Det tycker absolut inte jag. Vi har en högskolepolitik
            och ett högskolesystem där egentligen all makt ligger lokalt i
            dag. All makt både över utbildningsinriktning och forskningsinriktning
            ligger lokalt. Jag tycker att det är bra. Det ska kompletteras
            med en mycket ambitiös kvalitetsutvärdering. Den propositionen
            har riksdagen fått ta emot före jul. Den handlar om att Högskoleverket
            systematiskt och återkommande ska utvärdera alla utbildningar
            i Sverige och också i värsta fall kunna ge varning. I yttersta
            fall ska verket kunna ta bort examensrättigheterna för utbildningar
            om man inte förbättrar kvaliteten. Det blir ett heltäckande kvalitetsutvärderingssystem
            som jag tror kommer att driva på kvalitetsutvecklingen i svensk
            högskola väldigt bra.
          </note>
          <note>
            All makt ska finnas lokalt, men det ska göras en stark utvärdering
            med riksperspektiv och ett internationellt perspektiv. Det tycker
            jag är en bra kombination.
          </note>
          <note type="speaker">
            Anf. 8 YVONNE ANDERSSON (kd):
          </note>
          <note>
            Fru talman! Jag kan inte annat än beklaga att utbildningsministern
            inte tar denna problematik på allvar, vilket innebär att djupt
            olyckliga enskilda studenter kan uppleva sig nonchalerade. Jag
            kan inte förstå hur utbildningsministern kan försvara att man
            använder mätvärden också inom utbildningssektorn som är på en
            annan nivå och räknar ut medelvärde.
          </note>
          <note>
            Det skulle förvåna mig om vårt samhälle utanför denna kammare
            accepterar detta i längden, för vi gör ett fel.
          </note>
          <note>
            Jag har inte haft någon annan avsikt än att lyfta en problematik
            som måste åtgärdas. Vi hänger kvar vid ett gammalt system med
            poängberäkningar som tillhör det relativa betygssystemet. Det
            låter vi vara kvar när vi inför ett målinriktat betygssystem.
            Det tycker jag är djupt olyckligt. Det måste jag säga.
          </note>
          <note>
            Jag vill också säga att det aldrig är för sent att ändra sig.
            Jag skulle önska att utbildningsministern trots detta gick hem,
            täckte in detta och tänkte om än en gång, helt enkelt därför att
            det ligger i allas vårt intresse att de som har goda kunskaper
            kommer in på högskolan.
          </note>
          <note>
            Utbildningsministern talade i övrigt om MVG och
          </note>
          <note>
            VG. Jag menade inte att det skulle vara riktigt så stringent.
            Jag sade att man t.ex. ska kunna se hur många betyg den sökande
            har på en viss nivå. Jag håller med om att alla kompetenser ska
            användas. Jag håller med om det Per Bill anförde och om det utbildningsministern
            anförde om bredden. Jag menar bara att vi inte kan handskas med
            värden på en nivå som inte är tillåten.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1999/2000:132 om studenternas studiesociala
            situation
          </note>
          <note>
            Anf. 9 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Sofia Jonsson har frågat mig om jag är beredd att
            göra en heltäckande beskrivning och utredning av studenternas
            studiesociala situation.
          </note>
          <note>
            Ämnet berör även finansministern, biträdande finansministern,
            näringsministern och socialministern.
          </note>
          <note>
            Jag lämnar mitt svar efter samråd med dem.
          </note>
          <note>
            Sofia Jonssons omsorg om studenterna gläder mig, men jag är tveksam
            till en utredning av flera skäl. Ett skäl är att studenterna omfattas
            av samhällets olika trygghetssystem vilka inom ramen för sina
            allmänna principer innefattar även ett ansvar för studenterna.
            En utredning enligt Sofia Jonssons riktlinjer skulle ifrågasätta
            denna grundläggande förutsättning.
          </note>
          <note>
            Samtidigt anser jag att det vore fel att frångå inkomstbortfallsprincipen
            i det allmänna sociala trygghetssystemet. En utredning skulle
            inte heller lösa problemen för studenterna en gång för alla. Samtliga
            de delar av välfärdssystemet som är berörda befinner sig i mer
            eller mindre ständig förändring. Det är inte självklart att kategorin
            studenter bör avgränsas på samma sätt i alla de sammanhang som
            nämns i interpellationen.
          </note>
          <note>
            Jag vill också erinra om att regeringen under hösten 1999 har
            överlämnat tre propositioner som direkt och positivt påverkar
            studenternas sociala studiesituation. Förslagen i två av dessa
            propositioner har bifallits av riksdagen. Det gäller proposition
          </note>
          <note>
            1999/2000:5 om personskadeskydd för studenter och proposition
            1999/2000:10 om ett reformerat studiestödssystem. Proposition
            1999/2000:28 om studentinflytande och kvalitetsutveckling i högskolan
            har ännu inte färdigbehandlats av riksdagen.
          </note>
          <note>
            Propositionen om personskadeskydd för studenter innebär i princip
            att studenterna får samma skydd vid personskada som en arbetstagare
            har enligt lag och kollektivavtal.
          </note>
          <note>
            I propositionen om ett reformerat studiestödssystem ingår bl.a.
            en höjd bidragsdel, pensionsrätt och en rejält höjd gräns för
            inkomstprövning, den s.k. fribeloppsgränsen, som höjs från 54
            600 kr till 91 000 kr för ett år, något som positivt torde påverka
            studenternas disponibla inkomst under hela studieåret. I propositionen
            har regeringen framhållit att studiemedelssystemet är tänkt att
            fungera tillsammans med andra trygghetssystem. Studenter med särskilda
            behov bör mötas med åtgärder inom tillämpliga trygghetssystem.
          </note>
          <note>
            Konsekvenserna av propositionen om studentinflytande och kvalitetsutveckling
            i högskolan innebär bl.a. att studenternas representation och
            inflytande stärks i beslutande organ inom högskolan. I beredande
            organ kommer studenterna för första gången att få en förordningsstadgad
            rätt att delta. Det kommer att betyda att studenterna får större
            inflytande på sin studiemiljö och allmänna studiesituation på
            lärosätet.
          </note>
          <note>
            Sofia Jonsson tar i sin interpellation upp hur arbetslöshetsförsäkringen
            kan tillämpas under studenternas ferier.
          </note>
          <note>
            I sammanhanget vill jag framhålla att arbetslöshetsförsäkringen
            är en försäkring vid arbetslöshet och omställning från ett arbete
            till ett annat. Arbetslöshetsersättning träder inte in enbart
            på grund av att studier inte bedrivs under sommaren eller att
            studiestöd inte lämnas under ferierna.
          </note>
          <note>
            De två huvudprinciperna som har bäring på studenternas situation
            är:
          </note>
          <note>
            1. om studenten befinner sig i s.k. omställning, dvs.
          </note>
          <note>
            tidigare har beviljats arbetslöshetsersättning och inom ett år
            åter blir arbetslös; då kan han eller hon åter uppbära arbetslöshetsersättning,
          </note>
          <note>
            2. om studenten däremot påbörjar sin arbetslöshetsperiod under
            en ferie och inte har arbetat sammanlagt 6 av de 12 sista månaderna,
            kan han eller hon inte uppbära arbetslöshetsersättning.
          </note>
          <note>
            Sofia Jonsson påpekar att kommunerna genom ny reglering i socialtjänstlagen
            (1980:620) har rätt att begära motprestationer av bl.a. ungdomar
            under 25 år samt av studenter som erhåller socialbidrag. Sofia
          </note>
          <note>
            Jonsson anser att någon risk för passivisering inte skulle vara
            aktuell för studenter som erhåller socialhjälp, då de efter studieuppehållet
            återvänder till sina studier.
          </note>
          <note>
            Det är riktigt att kommunerna har möjlighet att ställa vissa
            krav på yngre personer som uppbär socialbidrag. Den nya bestämmelsen
            i socialtjänstlagen riktar sig främst till ungdomar som inte fått
            arbete och som inte kommit in på någon reguljär utbildning eller
            kunnat beredas någon arbetsmarknadspolitisk åtgärd. Även studerande
            som normalt sett följer en utbildning som finansieras med t.ex.
            studiemedel kan omfattas av den nya bestämmelsen. Socialtjänsten
            måste dock först utreda den enskildes förutsättningar och behov
            och bedöma vilken verksamhet som bäst tillgodoser dessa, det gäller
            såväl studerande som andra. Även för en studerande kan en sådan
            praktik eller annan kompetenshöjande åtgärd underlätta möjligheten
            till framtida arbete.
          </note>
          <note>
            Vidare tar Sofia Jonsson upp frågan om bostadssituationen för
            studenter. Jag har vid ett flertal tillfällen offentligt deklarerat
            att jag anser att studentbostäder först och främst är kommunernas
            ansvar. Kommunerna vet hur många studenter som finns på orten.
          </note>
          <note>
            De vet även hur många nya utbildningsplatser som universitetet
            eller högskolan kommer att få. Jag utgår därför från att kommunerna
            i sin planering beaktar detta och tar de initiativ som krävs för
            att skapa förutsättningar för att bostäder i tillräcklig omfattning
            kan erbjudas studenterna. Och jag instämmer med Sofia
          </note>
          <note>
            Jonsson om att en funktionell studentbostad är ett viktigt inslag
            i den studiesociala miljön. Regeringen följer därför utvecklingen
            noga.
          </note>
          <note>
            När det gäller frågan om bostadsbidrag kan enligt bostadsbidragslagen
            (1993:737) personer med låg inkomst mellan 18 och 29 år vara berättigade
            till bostadsbidrag. I övrigt har endast barnfamiljer rätt till
            bostadsbidrag oavsett om man studerar eller arbetar.
          </note>
          <note>
            Detta innebär givetvis ingen diskriminering av studerande. För
            övrigt noterar jag att cirka tre fjärdedelar av bidragstagarna
            mellan 18 och 29 år var studerande med studiemedel i fjol.
          </note>
          <note>
            Frågor om arbetsmiljön och lokalförsörjningen i högskolan är
            högskolans angelägenheter som bl.a.
          </note>
          <note>
            regleras av arbetsmiljölagen (1977:1160). Den omfattar i stor
            utsträckning även personer som genomgår utbildning, alltså även
            studenter. Någon fullständig anpassning till de regler som gäller
            t.ex. för arbetstagarnas skyddsombud kan dock inte ske. De bestämmelser
            i arbetsmiljölagen som har en i huvudsak arbetsrättslig grund
            kan inte automatiskt föras över till studentområdet.
          </note>
          <note>
            Jag håller med om att det kan finnas problem beträffande studenternas
            studiesociala situation och om att det kan finnas skillnader mellan
            olika platser i landet. Men det är något som fortlöpande behöver
            följas upp.
          </note>
          <note>
            Jag anser sålunda inte att det är motiverat att nu tillkalla
            en studiesocial utredning för studenternas del och har inte för
            avsikt att föreslå regeringen detta.
          </note>
          <note type="speaker">
            Anf. 10 SOFIA JONSSON (c):
          </note>
          <note>
            Fru talman! Jag vill tacka utbildningsministern för svaret, även
            om jag tycker att det man kan utläsa när man lyssnar till utbildningsministern
            enbart handlar om allmänt kända fakta som vi redan kunnat läsa
            oss till. De nya idéerna och förslagen till förbättringar fattas
            totalt.
          </note>
          <note>
            Utgångspunkten i min interpellation var ju att jag vill få en
            heltäckande beskrivning av studenternas studiesociala situation.
            Många enskilda frågor om studenterna har vi debatterat, diskuterat
            och fattat beslut om här i riksdagen, och jag tycker att flera
            av dessa beslut har lett till negativa åtgärder för studenterna.
            Sammantaget kan man se att effekten varit alltför stor för många
            av studenterna. Jag har tagit upp några saker i min interpellation,
            bl.a. det här med arbetslöshetsförsäkringen, socialbidragen och
            bostäderna.
          </note>
          <note>
            Utbildningsministern säger helt riktigt i sitt svar att de här
            frågorna berör många områden och flera ministrar. Det är ju just
            därför som jag tycker att det är extra viktigt att belysa frågan
            och börja hitta en lösning på problemet, alltså ett enhetligt
            studerandebegrepp.
          </note>
          <note>
            Vi kan titta på det här enhetliga studerandebegreppet och varför
            det skulle vara bra att försöka hitta något sådant. Det är bara
            att titta på de statliga myndigheterna för att inse att det inte
            alls råder någon samfälld syn på vad det innebär att vara student
            vid ett svenskt lärosäte i dag. Jag tänkte ta upp ett par exempel
            på detta här.
          </note>
          <note>
            I Arbetsmarknadsstyrelsens, AMS, regler anses en individ som
            bedriver högskolestudier på helfart vara student tolv månader
            om året. Det gör att studentens chanser att få arbetslöshetsersättning
            under längre ferier är mycket begränsade. Om man tittar på socialtjänstlagen
            har kommunen rätt att begära motprestation i form av arbete då
            en person som annan tid på året bedriver högskolestudier ansöker
            om socialbidrag. Personer som fyllt 29 år och bedriver högskolestudier
            är, precis som utbildningsministern tog upp, enligt försäkringskassans
            regler inte berättigade till bostadsbidrag.
          </note>
          <note>
            Om man tittar på SFS statistik har så mycket som en fjärdedel
            av Sveriges studenter någon form av försörjningsansvar. Och föräldrapenningen
            för en student är ju den lägsta möjliga, i dag 62 kr per dag.
          </note>
          <note>
            Om man utgår från det här är det inte så svårt att inse att det
            finns ett problem. Det uppstår problem när en person omfattas
            av så många olika regler, när man är student olika antal månader
            om året och när man har att göra med olika myndigheter. Jag tycker
            att det här saknas en enhetlig syn från de statliga och kommunala
            myndigheternas sida. Det borde vara ett ansvar från regeringens
            sida, från vår sida, att försöka rätta till det här och hjälpa
            studenterna. Det blir en otrygghet för studenterna. Och det är
            ju så att vi vill att så många som möjligt ska studera vidare.
          </note>
          <note>
            Utbildningsministern hänvisade också till de tre propositioner
            som man nu har lagt fram. Två stycken har vi redan beslutat om
            eller diskuterat. Det gäller personskadeskydd för studenter. Det
            gäller reformerat studiestödssystem, som Centerpartiet och jag
            personligen inte tyckte var en god idé för studenterna. Vi hade
            ett helt nytt system med 50-50, 50 % bidrag och
          </note>
          <note>
            50 % lån. Som utbildningsministern sade ska vi också diskutera
            studentinflytande vid högskolor och universitet.
          </note>
          <note>
            Det är bra med de här sakerna. Det är bra att vi sätter i gång
            och börjar diskutera hur man kan ge alla en möjlighet till högre
            studier och hur man kan komma till rätta med den sociala snedrekryteringen.
            Det är det som utbildningsministern har tagit upp så många gånger
            här i debatten; vi måste komma till rätta med den sociala snedrekryteringen.
            Men hur kan vi göra det om det blir svårare och svårare för en
            student att hitta rätt i de olika myndighetsstrukturerna och när
            jag inte behandlas lika som student från de olika myndigheterna
            och kommunerna?
          </note>
          <note>
            Varför vill då inte utbildningsministern tillsätta en studiesocial
            utredning där vi kan få ett enhetligt studerandebegrepp där studenterna
            kan känna sig trygga och få en möjlighet?
          </note>
          <note type="speaker">
            Anf. 11 PER BILL (m):
          </note>
          <note>
            Fru talman! Sofia Jonsson tar upp ett viktigt och intressant
            ämne. Jag träffar väldigt många studenter när jag besöker olika
            orter. Jag brukar sällan fråga dem om hur de upplever sin studiesociala
            situation.
          </note>
          <note>
            Däremot kan jag ganska ofta höra med dem hur de har det under
            studietiden. Jag tror faktiskt att det är samma sak, men det ena
            är politikerspråk.
          </note>
          <note>
            Lite förenklat kan man säga att det är tre områden som mycket
            tydligt lyser fram som problemen, åtminstone bland dem jag träffat.
            Det första är CSN.
          </note>
          <note>
            Det andra är bostadsbristen. Det tredje är att väldigt många
            känner, rätt eller orätt, att de hamnar mellan stolarna. Det finns
            möjligen en mycket liten grupp som tycker att det är spännande
            att hamna mellan stolarna. Det är de som läser juridik. De ser
            helt plötsligt möjligheter att börja driva små processer mot kommuner
            och olika myndigheter. Men för de flesta andra är detta ingenting
            som de vill ägna tid på, utan de vill ägna tid åt sina studier.
          </note>
          <note>
            Vilka är problemen? Om jag hör rätt när jag är ute känner sig
            väldigt många studenter rättslösa gentemot
          </note>
          <note>
            CSN. De kan få ett nej dagen innan de börjar sina studier. Vore
            det inte rimligt, utbildningsministern, att de fick ett ja eller
            ett nej i rimlig tid? Det finns t.o.m. dem som jag träffat som
            säger att de fick ett preliminärt ja och att de sedan ett par
            dagar innan fick ett nej. Är det verkligen rimligt?
          </note>
          <note>
            Det andra området är alltså bostäder. Jag har tidigare någon
            gång varit elak nog och kallat utbildningsministern för patron
            Östros. Jag hör utbildningsministern tala om att det är kommunens
            ansvar, att kommunalpolitikerna vet hur många det är som studerar,
            att de vet hur många ytterligare platser de får av utbildningsministern
            och att de sedan bara kan rätta in sig och bygga det antalet lägenheter.
            Så fungerar det inte. Om det hade varit det bästa sättet för kommunerna
            att se till att alla studenter får bostäder hade vi haft 200 tomma
            lägenheter i Borlänge, eftersom det finns ungefär 200 "spökplatser"
            där, och ungefär lika många lägenheter hade stått tomma i
          </note>
          <note>
            Gävle.
          </note>
          <note>
            Fru talman! Jag tycker att vi för det första borde bli överens
            om problemen. Jag tror nämligen att vi har problem med CSN, att
            vi har problem på bostadsområdet och att många upplever att de
            hamnar mellan stolarna, mellan kommuner och olika myndigheter.
          </note>
          <note>
            Det tycker jag är viktiga problem att vara överens om.
          </note>
          <note>
            Så till mina svar. Jag tror att vi måste konkurrensutsätta CSN.
            Jag tror också att vi behöver minska på bostadsregleringarna och
            att vi behöver en ökad konkurrens på bostadsmarknaden. Det är
            några konkreta sätt att se till att vi får ordning på de problem
            som studenterna upplever.
          </note>
          <note type="speaker">
            Anf. 12 YVONNE ANDERSSON (kd):
          </note>
          <note>
            Fru talman! Jag tycker att det är intressant när Sofia Jonsson
            önskar en utredning om studenternas studiesociala situation. I
            början av 80-talet studerade jag själv idéer och realitet bakom
            utbildningsreformen. Då hade man jobbat väldigt hårt med att det
            skulle komma in fler kvinnor, att det skulle blir aktivitet och
            att många ungdomar skulle börja studera.
          </note>
          <note>
            Det visade sig sedan att det inte hade blivit riktigt så. Därför
            vidtog man en rad åtgärder, bl.a. barntillägg för studielån. Jag
            tillhör dem som har haft det oerhört väl format omkring mig i
            den studiesociala situationen i förhållande till hur man har det
            i dag.
          </note>
          <note>
            Det har försämrats sedan dess. Mina döttrar får inte vara med
            om samma sak.
          </note>
          <note>
            Fru talman! Jag skulle därför vilja fråga utbildningsministern:
            Hur ser det ut i dag när det t.ex. gäller föräldraledighet? Ungdomarna
            studerar länge. Det är i precis den åldern man vanligtvis också
            uppfyller de reproduktiva uppgifterna i samhället. Är det så att
            man i dag till skillnad från 1985 eller 1980 ska behöva välja
            mellan att skaffa familj och försörja sin familj eller att studera,
            eller är det så att man i realiteten som enskild student kan välja
            att kombinera dessa två uppgifter? Det är min fråga till utbildningsministern.
          </note>
          <note>
            Vad jag vet med bestämdhet är att pappaledighet och annat inte
            existerar på samma sätt som i övriga samhället. Låt mig få vår
            utbildningsministers svar, så ska jag återkomma.
          </note>
          <note>
            Anf. 13 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Jag uppskattar verkligen att de ansvariga politikerna
            från flera partier deltar i den här debatten. Det är en väldigt
            viktig politisk diskussion om studenternas studiesociala situation.
            Det finns ett klassiskt sätt att arbeta politiskt, och det är
            att utreda.
          </note>
          <note>
            Jag föredrar när det gäller studenternas studiesociala situation,
            som vi vet ganska mycket om, att i stället agera.
          </note>
          <note>
            Tre propositioner har lagts fram på riksdagens bord under mycket
            kort tid som direkt berör den studiesociala situationen. Det gäller
            försäkringsskyddet, studiestödet med höjd bidragsdel med större
            frihet att arbeta vid sidan av med pensionsrättigheter och nu
            också studentiflytandent. Det är rätten att få vara med och säga
            sitt också när det gäller den studiesociala situationen på universitetet
            eller högskolan. Det är ett ganska ambitiöst program för att stärka
            studenternas sociala situation.
          </note>
          <note>
            En av de mest angelägna grupperna är barnfamiljerna. Att vara
            student och ha barn är sannerligen ingen lätt situation i dag.
            Det är klart att det kommer att underlättas och att deras situation
            kommer att förstärkas betydligt av de initiativ vi tar på familjepolitikens
            område. De gäller alla föräldrar, och också studenterna. Barnbidraget
            är höjt nu från den
          </note>
          <note>
            1 januari, och det höjs från den 1 januari nästa år. Vi har också
            fört en diskussion i vårt parti om inte barnbidraget är den bidragsform
            som vi bör fortsätta att stärka i framtiden.
          </note>
          <note>
            Vi har fört en diskussion om föräldraförsäkringens roll och möjligheterna
            att där gå vidare med förstärkningar. Men det handlar framför
            allt om att lägga fram konkreta förslag och att göra barnomsorgen
            till en kvalitativt, innehållsmässigt, viktig del av utbildningssystemet
            och reducera kostnaderna kraftigt för barnfamiljerna. Det är konkreta
            förslag som vi har lagt fram och kommer att lägga fram för att
            förändra också den studiesociala situationen. Där behövs inte
            ytterligare utredningar, utan där behövs det förslag och beslut
            i denna riksdag.
          </note>
          <note>
            Så är det också när det gäller CSN och bostadsbristen. CSN har
            haft ett antal år med enorm anspänning. Mitt under de brinnande
            krisåren, när det egentligen bara handlade om att spara på alla
            ställen i samhället, gjorde vi en väldigt ambitiös utbildningspolitisk
            reform i och med Kunskapslyftet. Hundratusentals människor har
            fått chansen till vuxenutbildning.
          </note>
          <note>
            CSN hade en ganska jobbig situation för att klara av också de
            nya som kom för att söka CSN:s stöd och hjälp. Nu har man tagit
            sig ur den svåraste situationen och börjat kunna ge allt bättre
            service till studenterna.
          </note>
          <note>
            Den kan bli bättre. Det ska också konkretiseras framöver. Men
            CSN är på väg åt rätt håll och gör ett bra arbete.
          </note>
          <note>
            Bostadsbristen är en alldeles akut fråga på många orter i Sverige.
            Det är naturligtvis först och främst ett kommunalt ansvar. Det
            är bara kommunerna som kan planera bostadsutvecklingen, som kan
            se behovet och var det kan byggas någonstans. Men jag utesluter
            inte heller att regeringen, i ett läge där vi har resurser och
            ser över verktygen, kan hjälpa till att stötta en sådan utveckling
            om vi inte får den expansion på studentbostadsområdet som vi verkligen
            behöver.
          </note>
          <note>
            Men till syvende och sist är det naturligtvis så att vill man
            som kommun vara en stark högskoleort måste man visa att man kan
            erbjuda en bra studiesocial situation i form av bostäder. Det
            är ett ansvar man har, och det kommer att få konsekvenser om man
            inte klarar av det.
          </note>
          <note>
            Ett annat viktigt arbete när det gäller bostadssituationen är
            att se över regelverket. Vi ska inte ha regler på det här området
            som inte är starkt motiverade.
          </note>
          <note>
            Jag tror att vi kan göra förenklingar för att stimulera byggande
            av studentbostäder ytterligare.
          </note>
          <note>
            Jag tror att det är viktigt att ha en utgångspunkt.
          </note>
          <note>
            Vad vill Sofia Jonsson göra på de olika områdena?
          </note>
          <note>
            Begär inte bara en stor mastodontutredning som ska kartlägga,
            utan sätt in krafterna på de förbättringar som ni vill göra!
          </note>
          <note>
            Jag ser inte a-kassan som en del av studiemedelssystemet. Det
            är en försäkring för arbetslöshet. Jag tycker inte att det behövs
            en utredning för att göra det till en del av studiemedelssystemet.
            Det är ett exempel.
          </note>
          <note type="speaker">
            Anf. 14 SOFIA JONSSON (c):
          </note>
          <note>
            Fru talman! Visst är det bra att komma med idéer och lägga fram
            propositioner med förslag, utbildningsministern. Men problemet
            är ju att det som utbildningsministern har kunnat prestera inte
            har räckt.
          </note>
          <note>
            Vi ser fortfarande att många studenter inte har möjlighet att
            studera vidare även om viljan finns.
          </note>
          <note>
            Visst är det så att vi har många förslag. Vi har oerhört många
            förslag. Utbildningsministern är mer än välkommen att anta, eller
            åtminstone kika på, de konkreta förslag som vi har lagt fram.
            Det var ju tyvärr så att ministern inte kunde anta det helt finansierade
            förslag som Centerpartiet hade. Det hade förbättrat oerhört mycket
            för de studenter som har familj och barn. Det handlar om en 50-50-princip
            för studiemedlen. Tyvärr orkade regeringen inte gå ända fram och
            fatta det beslutet. Vi i Centerpartiet prioriterade det. Vi prioriterade
            studenterna.
          </note>
          <note>
            Många gånger säger man att man ska ha en utredning för att förhala
            saker och ting. Men den här gången är det inte så. Vi vill tillsätta
            en snabbutredning för att inte bara - som man gör nu - plocka
            på i de olika system som finns. Vi måste försöka renodla och göra
            det enkelt för studenterna att studera och kunna klara ett studentliv.
            Det är detta Centerpartiet vill.
          </note>
          <note>
            Varför kan inte utbildningsministern säga att det är en besvärlig
            situation? I svaret säger utbildningsministern att det är en mycket
            besvärlig situation för studenterna och att man ska hålla koll
            på det under tiden. Men det räcker ju inte för studenterna att
            vi säger att vi ska hålla koll på vad som händer.
          </note>
          <note>
            Ett av de problem som både Per Bill och utbildningsministern
            tog upp gällde studentbostäderna. I
          </note>
          <note>
            dag har bara drygt 20 % av dem som studerar på den högre utbildningen
            möjlighet att få en studentbostad.
          </note>
          <note>
            Det är ju en av de viktigaste sakerna för att man ska känna trygghet
            och kunna ha en bra studiemiljö. Jag har fått det svaret flera
            gånger från utbildningsministern att det är kommunernas ansvar.
            Ja, det är kommunernas ansvar, men det måste ju också vara vårt
            ansvar när riksdag och regering beslutar om antalet utbildningsplatser
            runtom i landet. Varför kan regeringen då inte samla kommunerna
            och studentgrupperna i högskolestäderna för att titta på hur planeringen
            ser ut framöver och vilka platser de olika högskolorna kommer
            att få? På det sättet kan man börja bygga. Den planering som finns
            nu för byggandet av studentbostäder är väldigt kass. Man räknar
            med att ungefär 4 000 bostäder är planerade. Det är ju ingenting
            jämfört med de platser som vi har tilldelat högskolorna och universiteten.
          </note>
          <note>
            Slutligen skulle jag också vilja säga att tidigare när jag har
            diskuterat med utbildningsministern om att ha en sådan här studiesocial
            utredning har utbildningsministern sagt att det kan vara en bra
            idé, men att vi måste vänta på att propositionen om studiemedlen
            blir klar eftersom det kan förhala det, men det är klart att vi
            måste se över det. Nu har propositionen om studiemedlen gått igenom
            och vi har diskuterat det. Varför är det återigen ett så stort
            problem om det var en god idé innan, som utbildningsministern
            sade?
          </note>
          <note>
            Jag vill värna om studenterna. Jag har många konkreta idéer att
            lägga fram. Det är oerhört viktigt att se den samlade bilden av
            hur studenterna har det.
          </note>
          <note type="speaker">
            Anf. 15 PER BILL (m):
          </note>
          <note>
            Fru talman! Byggnadsmarknaden fungerar illa, och den fungerar
            minst lika illa när det gäller att bygga små lägenheter för studenter.
          </note>
          <note>
            Jag tror att det är farligt att säga att om ingenting händer
            kommer regeringen kanske med lite bidrag.
          </note>
          <note>
            Jag hoppas att det inte var det som utbildningsministern menade.
            Det kan faktiskt få den precis motsatta effekten, nämligen att
            alla sätter sig ned och väntar på att bidragen ska komma. Det
            rimliga måste ju vara att man har regler på en avreglerad bostadsmarknad
            som gör att privata byggare ser att det är lönsamt att bygga.
          </note>
          <note>
            Dessutom ska man kunna ställa krav på myndigheterna. Tänk om
            man kunde låta Konsumentverket eller någon annan mer oberoende
            instans granska vilken service myndigheterna lämnar. Det skulle
            inte bli någon vacker läsning.
          </note>
          <note>
            Jag tycker att utbildningsministern har ett lite märkligt perspektiv.
            Han säger att CSN hade en ganska jobbig situation under de senaste
            åren. Det är fullt möjligt att det var så. Det beror på politiska
            beslut. Men hur jobbigt hade inte de studenter som inte fick den
            service som de ville ha på grund av att myndigheten inte klarade
            av att göra det som den var satt att göra? Det är väl det perspektivet
            man ska ha?
          </note>
          <note>
            Varför får inte studenterna den service som vi har sagt att de
            ska få?
          </note>
          <note type="speaker">
            Anf. 16 YVONNE ANDERSSON (kd):
          </note>
          <note>
            Fru talman! Jag fick inte svar på min fråga, därför tänker jag
            upprepa den. Jag sade att det faktiskt har försämrats för blivande
            föräldrar att förena studier med familjebildande under den senaste
            perioden. Jag kan förstå att det kan förändras tillfälligt om
            det är svårt för landet, men jag tycker kanske inte att medlen
            skulle tas där. Min fråga var: Ska det nu förbättras? Då tänker
            jag på mer konkreta saker som pappaoch mammaledighet kalibrerat
            med studiestöd osv.
          </note>
          <note>
            Här finns i dag ett tomrum som man enligt mitt förmenande behöver
            titta över.
          </note>
          <note>
            Jag tror kanske inte att man behöver göra en jättestor utredning,
            men man skulle kanske se om de blivande föräldrarna i realiteten
            har samma möjlighet till föräldraledighet om de studerar som om
            de har ett arbete. Jag skulle vilja höra utbildningsministerns
            syn på detta. Jag skulle önska att vi från den här talarstolen
            i dag kan slå fast att man inte ska behöva välja mellan studier,
            högre utbildning och forskning, och familjebildning. I ett välfärdssamhälle
            med generell välfärd ska man faktiskt kunna förena detta. Det
            är min önskan, och jag skulle vilja ha ett rätt så bra svar av
            utbildningsministern.
          </note>
          <note>
            Anf. 17 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Jag ska göra ett försök att ge Yvonne
          </note>
          <note>
            Andersson ett rätt så bra svar, men först till Sofia
          </note>
          <note>
            Jonsson.
          </note>
          <note>
            Vårt socialförsäkringssystem grundar sig på inkomstbortfallsprincipen.
            Det innebär att det ska finnas en trygghet för den som har kommit
            ut på arbetsmarknaden. Man har en lön under olika perioder av
            sjukdom, när man tar hand om barn eller när man vid något annat
            tillfälle behöver en inkomsttrygghet. Det är en väldigt stark
            princip.
          </note>
          <note>
            Det har gjort att vi i Sverige har kunnat bygga upp en välutvecklad
            socialförsäkring jämfört med många andra länder. Det har också
            gjort att det finns en stark uppslutning bland människor för att
            betala skatt och ställa upp på en stark välfärdsstat. Sofia Jonsson
            vill inte ha den principen. Hon representerar ett parti som vill
            ha mer av en grundtrygghet, och sedan får man sköta sina egna
            försäkringar själv.
          </note>
          <note>
            Jag tror att det är en mycket farlig utveckling. Det kommer att
            innebära att stora grupper i samhället ställer sig frågan: Varför
            ska jag betala så mycket i skatt när jag inte har någon relation
            i försäkringarna till min egen inkomst? Det är ju Sofia Jonssons
            grundprincip att vi ska gå mot det samhället. Det vill inte jag.
          </note>
          <note>
            Det är en av drivkrafterna bakom att Sofia Jonsson också vill
            se över studentperspektivet i de generella socialförsäkringarna
            och bryta upp inkomstbortfallsprincipen. Jag tycker att det är
            felaktigt.
          </note>
          <note>
            Två områden är särskilt viktiga när det gäller studenterna. På
            de områdena har det varit många diskussioner och jag har också
            varit involverad i många diskussioner med studenter.
          </note>
          <note>
            Ett område är socialbidraget. Det är inte så att en kommun kan
            säga till en student: Du har inte rätt till socialbidrag. En student
            är medborgare i kommunen och ska behandlas precis som andra medborgare
            i kommunen, dvs. efter socialtjänstlagens grundprinciper. Då är
            det rätten till bistånd som gäller, om man behöver den hjälpen.
            Men man har heller inte rätt till en viss summa pengar för att
            man är student när man inte har ett arbete på sommaren. Det görs
            en individuell prövning av studenter och av alla andra grupper
            i samhället. Det är den grundläggande frågan. Där gäller socialtjänstlagen
            och där gäller individuell behandling av alla människor.
          </note>
          <note>
            Det andra området gäller a-kassan. A-kassan är inte en del av
            studiemedelssystemet. Om inte jag missminner mig var Sofia Jonssons
            parti med om de skärpningar av a-kassan som skedde för några år
            sedan under de stora krisåren. Det gjorde att man såg över användningen
            av a-kassan. Enligt min mening var det ett system som tidigare
            inte var särskilt väl anpassat. Det blev en del av studiemedelssystemet.
          </note>
          <note>
            Många kunde räkna med att ha a-kassa på sommaren.
          </note>
          <note>
            På sommaren är den första grundprincipen att studenten måste
            försörja sig själv genom arbete. Nu ser det allt bättre ut på
            arbetsmarknaden. Det finns allt större möjligheter att göra detta.
            Till syvende och sist finns det naturligtvis ett ansvar hos socialtjänsten
            att se till att ingen far illa. Det finns där som en bottenplatta.
            Men det är klart att man har ett ansvar att försörja sig själv
            genom sommarjobb. Det är också bra på många sätt att skaffa sig
            den arbetslivserfarenheten.
          </note>
          <note>
            När det gäller att få fler att gå vidare till högre utbildning
            menar jag att Sofia Jonsson har slagit in på en mycket märklig
            väg. En del förändringar i studiestödssystemet skulle kunna ses
            som en förbättring.
          </note>
          <note>
            Men samtidigt får man färre terminer för att plugga på högskolan.
            Samtidigt dras fötterna undan för de vuxna som vill plugga in
            gymnasieskolan. Centern vill föreslå att de möjligheter som finns
            i dag tas bort.
          </note>
          <note>
            Samtidigt sätter man stopp för utbyggnad av högskolan. Jag tycker
            att det möjligen i budgetteknisk mening är ansvarsfullt. Men det
            är väl ingen klok högskolepolitik.
          </note>
          <note>
            Koncentrera dig, Sofia Jonsson, på förbättringar för studenterna
            konkret. Låt oss ta en diskussion - jag tar diskussionen med mina
            statsrådskolleger - om de viktiga system som finns. Lars-Erik
            Lövdén ansvarar för bostadsbyggandet. Det finns nu ett uppdrag
            till
          </note>
          <note>
            Boverket att se över regelverket för att se om det går att vidare
            stimulera utbyggnaden av studentbostäder.
          </note>
          <note>
            Men en stor utredning som ska titta på allt möjligt, olika förhållanden,
            bara försinkar en sådan process.
          </note>
          <note type="speaker">
            Anf. 18 SOFIA JONSSON (c):
          </note>
          <note>
            Fru talman! Som vanligt kommer utbildningsministern in på ett
            antal frågor i stället för att direkt svara på de frågor som vi
            ställer från andra sidan.
          </note>
          <note>
            Vad gäller grundtryggheten ska jag svara kort.
          </note>
          <note>
            Den grundtrygghet som Centerpartiet för fram är en oerhörd reform
            som innebär, som utbildningsminister mycket väl vet, att man ökar
            möjligheterna för lågoch medelinkomsttagare. Det är det som ger
            en trygghet i grunden för alla.
          </note>
          <note>
            Som vanligt snackar utbildningsministern bort en hel del bra
            saker och idéer som vi kommer fram med.
          </note>
          <note>
            Det gör att jag känner mig oerhört ledsen och besviken. Varenda
            gång vi kommer fram med idéer är det mycket snack om ingenting
            tillbaka. Precis som utbildningsministern vill vi alla arbeta
            för studenternas bästa. Då är det ju bra om vi kan försöka diskutera
            tillsammans och få fram de goda idéerna för studenterna, inte
            för att vi ska ha en konstgjord debatt här.
          </note>
          <note>
            Vad gäller det här med socialtjänstlagen skriver
          </note>
          <note>
            Östros i sitt svar: Även för studerande kan en sådan praktik
            eller annan kompetenshöjande åtgärd underlätta möjligheten till
            framtida arbete för studenter som har sommarferier mellan terminerna.
            Det är klart att de flesta vill ut och arbeta, men problemet är
            ju att arbetstillfällena på sommaren har minskat.
          </note>
          <note>
            Huvudproblemet för studenterna kvarstår. Som student klassas
            jag av vissa myndigheter som studerande i tio månader, av andra
            myndigheter som studerande i tolv månader. Varför kan inte utbildningsministern
            gå med på att se över det här en gång för alla och se till att
            vi får det gott för studenterna, att studenterna kan känna sig
            trygga i sin utbildning?
          </note>
          <note>
            Anf. 19 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! De studiesociala frågorna är en viktig del av en
            strategi för att stimulera en allt större andel av våra ungdomskullar
            att gå vidare till högskolan. Så också för människor som i dag
            inte går vidare till högskolan, från delar av samhället där det
            fortfarande är ett så pass stort steg att ta att man tvekar. Därför
            är det viktigt med konkreta insatser som studiestödsreformer och
            trygghet i form av försäkringar. Det är viktigt att se till att
            man har ett ordentligt inflytande på sin situation på högskolan.
          </note>
          <note>
            Nästa steg blir inte minst att stärka barnfamiljernas situation.
            Jag ser det som en av de viktigaste uppgifterna vi har i kammaren
            att med olika åtgärder se till att stärka barnfamiljernas ekonomiska
            situation.
          </note>
          <note>
            Det kommer att betyda väldigt mycket för studenterna, inte minst
            när det gäller barnomsorgskostnaderna.
          </note>
          <note>
            På den punkten hoppas jag verkligen att alla tre partier som
            har varit uppe här i dag är beredda att ställa upp på ett konstruktivt
            resonemang.
          </note>
          <note>
            Att bygga ut den högre utbildningen är också en viktig del i
            en sådan strategi - att se till att det faktiskt blir fler platser,
            större chans att komma in. Det är inte värt att offra det för
            att något öka bidragsandelen i studiestödsdelen, som Centern har
            valt som sin strategi.
          </note>
          <note>
            Centern har i studiesociala frågor ett engagemang, men det är
            än så länge i form av begrepp och utredningar. Jag önskar att
            det engagemanget konkretiseras i förslag och i ett deltagande
            i de diskussioner vi nu för om barnfamiljernas situation, om fortsatt
            utbyggnad av högskolan och om att se till att stärka studentens
            ställning i högskolevärlden. Det skulle jag uppskatta. Det får
            vi väl chans att diskutera framöver, bl.a. när studentinflytandepropositionen
            ska diskuteras.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1999/2000:151 om
          </note>
          <note>
            Karolinska institutets utnämning av professorer
          </note>
          <note>
            Anf. 20 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Helena Bargholtz har frågat mig om jämställdhet mellan
            könen inom högre utbildning och forskning samt om utnämning av
            professorer och prefekter vid Karolinska institutet. Låt mig först
            säga att situationen på Karolinska institutet som Helena
          </note>
          <note>
            Bargoltz beskriver är beklaglig. Jämställdhet mellan kvinnor
            och män inom högre utbildning och forskning är en viktig fråga
            och regeringen har under flera år arbetat med att främja jämställdheten,
            men jag vill poängtera att det yttersta ansvaret för detta vilar
            på lärosätena.
          </note>
          <note>
            Regeringen kommer att fortsätta arbetet med att stödja jämställdhetsarbetet
            inom högre utbildning och forskning. Riksdagen har tidigare beslutat
            om principer för s.k. rekryteringsmål för vissa lärosäten i syfte
            att öka andelen kvinnor bland nyrekryterade professorer. Regeringen
            har givit Högskoleverket i uppdrag att utvärdera måluppfyllelsen
            från föregående treårsperiod samt lämna förslag om nya mål. I
          </note>
          <note>
            uppdraget ingår också att analysera hur bestämmelserna om befordran
            av lektor till professor har påverkat måluppfyllelsen för respektive
            lärosäte.
          </note>
          <note>
            Riksdagen har även beslutat om att avsätta medel för att öka
            jämställdheten inom högre utbildning och forskning. Satsningarna
            omfattar bl.a. doktorandanställningar för kvinnor, tjänster för
            underrepresenterat kön samt gästprofessurer för kvinnor. Regeringen
            anser att det nu behövs en samlad bild av de jämställdhetsinsatser
            som regering och riksdag vidtagit för att senare i år kunna lämna
            förslag om fortsatta åtgärder för att främja jämställdhetsarbetet.
            Regeringen avser därför att lämna ett uppdrag till Högskoleverket
            att följa upp vissa jämställdhetssatsningar.
          </note>
          <note>
            Uppdraget består i att följa upp ett antal åtgärder som har vidtagits
            i jämställdhetssyfte. Jag ser med stort intresse fram emot redovisningen
            av detta uppdrag senare i vår.
          </note>
          <note>
            Vad gäller frågan om prefektutnämningar arbetar
          </note>
          <note>
            Högskoleverket inom ramen för sin verksamhet för att på olika
            sätt främja ett breddat rekryteringsunderlag avseende innehavare
            av olika ledningsuppdrag inom högskolan. Under året planerar Högskoleverket
            att utifrån ett jämställdhetsperspektiv utforma olika ledarskapsprogram
            för att underlätta rekryteringen av nya ledare på lärosätena.
            Jämställdhet kommer också att ingå i den utvärdering av universitetens
            och högskolornas kvalitetsarbete som Högskoleverket nu genomför.
          </note>
          <note>
            Forskningsråden arbetar långsiktigt och medvetet med jämställdhets-
            och genusfrågor. Andelen ansökningar från kvinnliga forskare har
            också ökat successivt, och i regel ges underrepresenterat kön
            företräde i de fall ansökningarna är av likvärdig kvalitet. Eftersom
            det fortfarande råder en skev könsfördelning inom många forskningsområden
            är det viktigt att forskningsråden fortsätter sitt jämställdhetsarbete.
          </note>
          <note>
            Inom det medicinska forskningsområdet ska Medicinska forskningsrådet
            i enlighet med sin instruktion främja jämställdhet mellan kvinnor
            och män i sin verksamhet. Detta arbete har gett resultat i form
            av ett ökat antal kvinnor i rådets prioriteringskommittéer, vilka
            beslutar om hur medlen ska fördelas. Rådet arbetar också mycket
            aktivt med att få fler kvinnor att söka projektbidrag och anställning
            som forskare.
          </note>
          <note>
            Beviljningsgraden för kvinnliga sökande till anställning som
            forskare var under 1998 högre för kvinnor än för män. Ett av forskningsrådens
            verksamhetsmål är att stödja tvärvetenskaplig forskning, både
            över ämnes- och sektorsgränser. Den samverkansgrupp som ett antal
            forskningsfinansiärer har tillsammans för att främja tvärvetenskaplig
            forskning ska också användas för att öka medvetandet om genusperspektiv
            i forskningen. Detta arbete har gett mycket goda resultat. Av
            de 10 miljoner kronor för kvinno- och jämställdhetsforskning som
            fördelats av Forskningsrådsnämnden sedan 1991 berör ca 40 % av
            projekten könsperspektiv i den medicinska forskningen. Det är
            viktigt att arbetet med att främja denna forskning även i fortsättningen
            ges hög prioritet.
          </note>
          <note>
            Regeringen avser att återkomma till frågan om fortsatta insatser
            till stöd för jämställdhets- och genusforskningsfrågor i nästa
            forskningspolitiska proposition under hösten 2000. Ovan nämnda
            uppdrag till Högskoleverket kommer att ingå i underlaget till
            denna proposition.
          </note>
          <note type="speaker">
            Anf. 21 HELENA BARGHOLTZ (fp):
          </note>
          <note>
            Fru talman! Som märks är många kvinnor väldigt engagerade i den
            här frågan. Det är därför vi deltar från de olika politiska partierna.
          </note>
          <note>
            Fru talman! Att det ska vara så svårt för kvinnor att undgå det
            ökända glastaket! Gång på gång, inom alla traditionellt manliga
            yrken, slår kvinnor i glastaket. Och det gör ont. Inte undra på
            att man får ont i huvudet!
          </note>
          <note>
            Det låter så bra när utbildningsministern i sitt svar på min
            interpellation talar om att Högskoleverket arbetar med ledarskapsfrågor
            utifrån ett jämställdhetsperspektiv och att forskningsråden arbetar
            medvetet och långsiktigt med jämställdhetsfrågor. Men jag måste
            fråga: Är långsiktigt i det här avseendet synonymt med långsamt?
            Jag är rädd för det.
          </note>
          <note>
            Varför är det då så viktigt att också många kvinnor blir prefekter
            - för det är ju det min interpellation handlar om? På Karolinska
            institutet har 13 män på ett bräde utsetts till prefekter. Av
            30 prefekter är i nuläget 2 kvinnor. En kvinna är biträdande prefekt.
          </note>
          <note>
            Prefekten är administrativ chef för en institution där ett antal
            professorer ingår. Efter rektorskapet är prefekten den högsta
            chefsposten inom den akademiska världen. Då är vilka som blir
            prefekter av största betydelse för forskning och arbetsförhållanden
            inom universitetsvärlden.
          </note>
          <note>
            Att kvinnor praktiskt taget helt utestängs från de här posterna
            innebär att de inte tilldelas ekonomisk makt och ekonomiskt inflytande
            över forskningsresurserna. De får inte heller möjlighet att utgöra
            förebilder för alla de kvinnor som finns inom hälso- och sjukvården.
            I dag är majoriteten av medicinstudenterna kvinnor, cirka en tredjedel
            av läkarkåren är kvinnor och nära hälften av dem som disputerar
            vid medicinsk fakultet är kvinnor. Den procentuella andelen kvinnor
            som nått professur är dock betydligt lägre.
          </note>
          <note>
            Men läkaryrket är ändå på väg att bli ett nytt viktigt kvinnoyrke.
          </note>
          <note>
            Det har visat sig att män ofta väljer män. Det framgår inte minst
            av Kvinnomaktsutredningen från
          </note>
          <note>
            1998. Då är risken väldigt stor att kvinnor blir förfördelade
            om det inte också finns kvinnliga prefekter.
          </note>
          <note>
            Det är rent ut sagt osunt att som kvinna under många utbildas
            i en enkönad miljö eller att bara se manliga chefer.
          </note>
          <note>
            Det har också visats att kvinnliga forskare, särskilt inom klinisk
            forskning, intresserar sig för andra områden än män. Ofta väljer
            de mer komplexa frågeställningar där tvärvetenskapligt tänkande,
            samarbete och öppenhet gentemot annan kompetens behövs.
          </note>
          <note>
            Jag hör nu att det jäser i de kvinnliga medicinarlägren. Det
            lär vara ett diskrimineringsärende på gång hos JämO. Kvinnliga
            läkare fruktar också en backlash.
          </note>
          <note>
            Regeringens uppdrag till myndigheterna att redovisa vilka åtgärder
            som vidtas för att ge kvinnor och män lika möjligheter till utveckling
            och befordran måste ju utbildningsministern mena någonting med.
          </note>
          <note>
            Vad gör regeringen om man inte är nöjd med myndigheternas redovisningar?
            Har regeringen en ängels tålamod när det gäller myndigheter som
            brister i sina skyldigheter?
          </note>
          <note type="speaker">
            Anf. 22 MARIA LARSSON (kd):
          </note>
          <note>
            Fru talman! Utbildningsministern! Den här interpellationen handlar
            om kvinnliga prefekter vid de medicinska fakulteterna. Att prefekternas
            inflytande över forskningens inriktning är betydande är tämligen
            oomstritt. Prefekterna kontrollerar institutionernas hela budget
            och beslutar över vem som anställs och vem som inte anställs på
            en lägre nivå. De uppbär alltså en nyckelroll som är avgörande,
            skulle jag vilja säga, för kvinnors framtida möjlighet till forskning.
          </note>
          <note>
            Utbildningsministern väljer att koncentrera sitt svar på att
            det är viktigt med ytterligare statistikinhämtande. Låt mig få
            lämna ett bidrag:
          </note>
          <note>
            I Linköping finns det fyra institutioner vid den medicinska fakulteten.
            Tre män är prefekter och en kvinna. I Göteborg finns tolv institutioner.
            Samtliga prefekter är män. I Lund finns det 20 institutioner vid
            den medicinska fakulteten. 18 av prefekterna är män och två kvinnor.
            I Uppsala har fakulteten tio institutioner. Samtliga prefekter
            är män. Vid Umeå universitet har den medicinska fakulteten tolv
            institutioner.
          </note>
          <note>
            Det finns en kvinnlig prefekt och elva män.
          </note>
          <note>
            Och så har vi då Karolinska: 30 prefekter, varav
          </note>
          <note>
            28 män och två kvinnor.
          </note>
          <note>
            Cirka en tredjedel av läkarkåren är kvinnor, och närmare hälften
            av dem som disputerar vid medicinsk fakultet är kvinnor. Här finns
            resurser.
          </note>
          <note>
            Mycket talar för att många, för att inte säga nästan alla, av
            de medicinska fakulteterna av tradition är manliga fästen, patriarkaliska
            borgar. Kanske ändrar man inte på de förhållandena enbart med
            morötter.
          </note>
          <note>
            Ibland kanske man tvingas ta till piskan.
          </note>
          <note>
            Jag gissar att ministern har något i bakfickan efter allt statistikinhämtande.
            Det vore bra att öppna lite på förlåten. Vad avser ministern vidta
            för åtgärder när all den här statistiken och alla de här underlagen
            är insamlade? Denna statistik är, menar jag, ganska förutsägbar
            om man ser till viktiga beslutsfunktioner. Vad kan göras utan
            att det blir ministerstyre?
          </note>
          <note type="speaker">
            Anf. 23 SONJA FRANSSON (s):
          </note>
          <note>
            Fru talman! Utbildningsministern! "Jämställdhet inom den högre
            utbildningen är inte bara en rättvisefråga utan även en demokratisk
            fråga och en kvalitetsfråga. När både kvinnors och mäns begåvning,
            erfarenheter, perspektiv och synsätt kan påverka utformning och
            resultat av undervisningen och forskningen ökar såväl undervisningens
            som forskningens mångfald och därmed kvaliteten."
          </note>
          <note>
            Känner ministern igen det? Det står i regeringens skrivelse om
            jämställdhetspolitiken inför 2000-talet, s. 61. Jag tycker att
            det är en väldigt bra skrivelse. Jag tycker att den är tänkvärd,
            och jag tycker också att den medför förpliktelser för alla som
            har med högre utbildning att göra. Jag är därför glad att ministern
            är tydlig och gör en tydlig markering om situationen på
          </note>
          <note>
            Karolinska institutet när det gäller jämställdhet när han säger
            att det här är beklagligt.
          </note>
          <note>
            KI är landets ledande medicinska universitet. Det har en hög
            status och röner med rätta stor uppmärksamhet både nationellt
            och internationellt.
          </note>
          <note>
            Karolinska institutet har därför ett särskilt ansvar som förebild
            för landet och för andra högskolor och universitet, inte minst
            inom jämställdhetsområdet.
          </note>
          <note>
            Det är därför särskilt graverande då rektor på KI
          </note>
          <note>
            beslutat tillsätta alla prefekttjänsterna med män utom en halv
            tjänst som tydligen en kvinna lyckades få och dessutom efter en
            viss debatt, allra helst som det enligt de uppgifter som jag har
            fanns kvinnliga sökande som var intresserade och kompetenta för
            uppgiften. Det går inte att komma ifrån att rektors ansvar på
            KI brustit då det gäller att främja jämställdhet enligt högskolelagen
            från 1997. Jämställdhet mellan män och kvinnor ska inte bara iakttas
            utan också främjas står det. Det gäller således för rektor inom
            högskola och universitet att agera aktivt, att stimulera och att
            stödja kvinnor att ta chefsansvar för att bryta den manliga dominansen
            inom chefsbefattningar, så att liknande snedrekryteringar, som
            i detta fall, inte uppkommer. Det kan t.ex. vid nomineringar handla
            om att se till att både en man och en kvinna föreslås som kandidater
            till varje tjänst. Det handlar om kunskaper, det handlar om erfarenheter,
            det handlar om förebilder, och det handlar om trovärdighet för
            utbildning och forskning.
          </note>
          <note>
            Sveriges befolkning består av ungefär 50 % kvinnor, och vi är
            dessutom patienter. Hur ska vi kvinnor någonsin få förtroende
            för forskning och sjukvård om inte lärosätena representeras på
            lika villkor av båda könen? Kvinnor och män har olika erfarenheter
            som de tar med sig in i utbildning och forskning, inte minst gäller
            det medicinsk forskning. Vi vet i dag t.ex. att kvinnor inte har
            fått rätt behandling vid hjärtsjukdom, eftersom all kunskap och
            forskning byggt på erfarenhet från män. Forskning runt typiska
            kvinnosjukdomar som värk, menstruationsproblem, graviditetsproblem,
            m.m. får mindre uppmärksamhet med alltför få kvinnliga forskare.
          </note>
          <note>
            I betänkandet God sed i forskningen, SOU 1999:4, skriver vi att
            jämställdhet mellan män och kvinnor har ett moraliskt värde och
            därför i grunden handlar om etik. Jämställdhet i forskarvärlden
            blir därmed att betrakta som en forskningsetisk fråga och förs
            därför fram inom alla områden i utredningen.
          </note>
          <note>
            Jag kommer att återkomma med en del frågor till ministern som
            jag tyvärr inte hinner med nu.
          </note>
          <note type="speaker">
            Anf. 24 EWA LARSSON (mp):
          </note>
          <note>
            Fru talman! Sonja Fransson kan få lite av min tid sedan, eftersom
            jag inte tänker hålla något hovsamt anförande om självklarheten
            i att hela Sveriges befolkning ska vara representerad på alla
            poster och att vi har kompetens och bredd i hela landet bland
            båda könen. Jag skulle i stället vilja säga att jag ser Karolinska
            institutets utnämning av professorer som ett flagrant exempel
            på total nonchalans av riksdagens jämställdhetsarbete.
          </note>
          <note>
            Jag ser i svaret att regeringen nu avser att lämna ett uppdrag
            till Högskoleverket för att följa upp vissa jämställdhetssatsningar.
            Det är ju bra, men i det här svaret hittar jag ingen konkret åtgärd
            när det gäller den här konkreta aktionen och manifestationen av
            att
          </note>
          <note>
            Karolinska institutet fullständigt ger attan i jämställdhetsarbetet.
            Och jag skulle önska mig ett konkret handlande.
          </note>
          <note>
            Anf. 25 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Sonja Fransson inledde sitt inlägg med att läsa ur
            en viktig proposition från regeringen som handlar just om synen
            på jämställdhetspolitiken.
          </note>
          <note>
            Det är precis den som jag har som min utgångspunkt
          </note>
          <note>
            - en rättvisefråga, en demokratifråga, men också en kvalitetsfråga
            i utbildning och forskning. Jag tror att det är ett viktigt angreppssätt
            om vi ska komma vidare när det gäller att stärka jämställdheten.
          </note>
          <note>
            Nu har vi ett konkret fall som vi diskuterar - Karolinska institutet
            och dess utnämning av prefekter.
          </note>
          <note>
            Ewa Larsson vill antagligen att vi ska utnämna prefekter i riksdagen.
            Så tolkar jag inte de övriga tre debattörerna. Då blir det ju
            genast ett lite svårare problem. Om vi var beredda att säga att
            högskolan inte själv ska kunna göra utnämningar så vore det ett
            stort steg att ta från fria universitet och högskolor.
          </note>
          <note>
            Men vi skulle möjligen kunna lösa ett problem som vi alla är
            upprörda över. Men det blir något mer komplicerat än så. Det är
            klart att de fria högskolorna och universiteten måste själva besluta
            om utnämning av prefekter.
          </note>
          <note>
            Hur kommer vi då vidare när vi ser sådana beklämmande resultat,
            inte bara på Karolinska institutet utan precis som Helena Bargholtz
            visar på flera av våra högskolor och universitet? Den första och
            självklara utgångspunkten är att man inte har kommit särskilt
            långt i jämställdhetsarbetet i högskolevärlden.
          </note>
          <note>
            Om vi tittar på vad som har hänt under en så lång period som
            tio år har andelen kvinnliga professorer ökat från 5 % till 11
            %. Det är ju otroligt låga nivåer.
          </note>
          <note>
            Andelen kvinnliga högskolelektorer har ökat från
          </note>
          <note>
            17 % till 25 %. Andelen kvinnliga forskarassistenter, som är
            en av de viktiga tjänsterna i högskolevärlden för att meritera
            sig för fortsatt karriär i forskningen, har ökat från 23 % till
            37 %. Om vi tittar på nyantagna till forskarutbildning har andelen
            kvinnor ökat från
          </note>
          <note>
            32 % till 44 %. Här händer någonting underifrån som är en väldigt
            viktig trend. Liksom det tidigare har varit så att kvinnorna har
            blivit i majoritet på grundutbildningen så ser vi en utveckling
            i forskarutbildningen där vi får en större andel kvinnor, och
            det börjar till slut närma sig den andel som man bör ha, nämligen
            en som är i rimlig paritet med den man har i grundutbildningen.
            Vi har någonting väldigt gott att bygga på. Upprördheten över
            situationen behöver därför inte bli hopplöshet.
          </note>
          <note>
            Då är frågan hur vi ska hantera detta. Regeringen har ju hittills
            valt att arbeta med att se till att man vid varje universitet
            diskuterar fram rekryteringsmål för andelen professorer för att
            tvinga dem och stimulera dem till att konkret arbeta med att hela
            tiden öka denna andel. Det har gått bra på vissa ställen och sämre
            på andra ställen. Vi kommer nu att fortsätta diskussionerna med
            dem för att se till att detta arbete inte får avstanna. Det är
            naturligtvis någonting som man måste ta hänsyn till i hela högskolesystemet.
          </note>
          <note>
            Ett annat sätt att arbeta har varit att se till att fördela särskilda
            medel till att stimulera anställning av underrepresenterat kön,
            oftast kvinnor - professurer, forskarassistenttjänster, doktorander,
            kringresurser.
          </note>
          <note>
            Det som vi har bett Högskoleverket att göra nu är inte att inhämta
            ny statistik - vi vet tillräckligt väl hur det ser ut - utan att
            se hur dessa metoder fungerar för att sedan också ge förslag på
            ytterligare insatser som vi kan fortsätta att arbeta med fram
            till de propositioner som kommer och som rör forskningspolitiken
            under året.
          </note>
          <note>
            Jag tror att den största otjänsten gör vi oss om vi inbillar
            oss att det bara är för oss att vara väldigt aktiva i form av
            ett konkret beslut så får vi fler prefekter på Karolinska institutet.
            Det handlar om att bedriva opinionsbildning och visa för omvärlden
            att högskolan är en ojämställd bastion och att också visa på de
            goda exempel som vi har. Det tror jag också kommer att visa sig
            i reaktioner från våra studenter.
          </note>
          <note>
            Vem vill gå på en konservativ högskola eller ett konservativt
            universitet som inte tar dessa frågor på allvar. Men det handlar
            också om, vilket jag får återkomma till, konkreta insatser där
            vi först måste titta på hur de som vi nu arbetar med har fungerat
            för att sedan fortsätta.
          </note>
          <note type="speaker">
            Anf. 26 HELENA BARGHOLTZ (fp):
          </note>
          <note>
            Fru talman! Jag har uppfattat att utbildningsministern och vi
            fyra kvinnor strävar i samma riktning.
          </note>
          <note>
            Jag vill också framföra ett tack för svaret, vilket jag glömde
            att göra i mitt tidigare inlägg.
          </note>
          <note>
            Vad som bekymrar mig väldigt mycket i detta är att det i grund
            och botten handlar om en stor grupp människor, alltså kvinnor,
            som tappar sitt självförtroende därför att de känner att de på
            grund av sitt kön inte upplevs som lika meriterade som männen.
            Det är ju det som det handlar om i grund och botten. Det är en
            väldigt djupt liggande känsla som många kvinnor har oavsett yrkesområde.
            Det är ju därför som det är så viktigt att markera att kvinnor
            är lika bra som män, därför att väldigt många kvinnor går ju in
            med den outtalade känslan av att de kanske ändå inte riktigt duger,
            och så blir de dubbelt så ambitiösa.
          </note>
          <note>
            Attitydförändring är oerhört viktig, och jag hoppas att utbildningsministern
            då och då deltar i jämställdhetsdebatter - t.ex. i Kvinnliga läkares
            förening, för att visa att det finns ett stöd utifrån - och naturligtvis,
            vilket är väl så viktigt, deltar i jämställdhetsdebatter med dessa
            äldre professorer som sitter däruppe och bestämmer och som säger
            att de tycker att kvinnor är lika bra och duktiga men sedan pekar
            på att det inte finns några kvinnor som vill.
          </note>
          <note>
            Det tunga argumentet är alltså att kvinnor inte vill.
          </note>
          <note>
            Sedan talas det om en mängd skäl. Men då gäller det att övertyga
            om att kvinnor visst vill, om de känner att de får och att de
            blir uppmuntrade.
          </note>
          <note>
            Sedan till en annan sak som jag tycker att det vore intressant
            om man kunde göra från regeringens sida.
          </note>
          <note>
            Det handlar om att få fram stimulansbidrag eller att på något
            sätt stimulera forskningen kring hur besluten går till i det akademiska
            systemet och om hur kvinnor och män hanteras i den processen;
            detta för att också få det här vetenskapligt belagt.
          </note>
          <note>
            Naturligtvis gäller det också att studera varför kvinnor hoppar
            av den akademiska karriären. Vad är det som är så svårt? Vad är
            det som gör den så pass omöjlig? Varför kan man inte liksom anpassa
            den efter kvinnors villkor?
          </note>
          <note>
            I mitt förra inlägg frågade jag om regeringens tålamod. Visst,
            det är bara att ta fram de här planerna.
          </note>
          <note>
            Men finns det någon möjlighet, utan att ägna sig åt ministerstyre,
            att på något sätt pressa på?
          </note>
          <note type="speaker">
            Anf. 27 MARIA LARSSON (kd):
          </note>
          <note>
            Fru talman! Tack, utbildningsministern, för ett som jag tycker
            gott svar. Visst pekar alla siffror åt rätt håll. Över detta kan
            vi glädjas men det går förtvivlat långsamt, precis som utbildningsministern
            påpekade.
          </note>
          <note>
            Det är gott och väl att samtal förs med alla universitet och
            att särskilda medel avsätts för att fylla upp vad gäller det underrepresenterade
            könet. Det gläder mig också att utbildningsministern säger att
            det inte är ren statistikinhämtning som det handlar om, utan det
            handlar också om metodundersökning - hur det fallit ut, hur det
            har fungerat med olika medlen.
          </note>
          <note>
            Alla kommer vi att vara mycket intresserade av att få ta del
            av detta. Men när man ger ett sådant här uppdrag och säger att
            vi vill ha reda på hur metoderna har fungerat för att kunna gå
            vidare finns det, gissar jag, olika tänkbara vägar. Det skulle
            vara intressant att få ta del av de tankar om olika vägar som
            rör sig i utbildningsministerns huvud.
          </note>
          <note>
            Jag tror att det vore bra om vi på ett tidigt stadium kunde få
            en debatt om detta. Varför inte börja den debatten i dag?
          </note>
          <note>
            Den frustration som vi som sitter här känner har naturligtvis
            flera bottnar. Dels känner vi med alla kvinnliga läkare som rör
            sig i de här kretsarna. Vi vill att de ska tillgång till en utbildning
            där det också finns kvinnliga förebilder på beslutsfattande nivå.
          </note>
          <note>
            Detta är oerhört viktigt för möjligheterna att rekrytera för
            framtiden. Dels har vi patientperspektivet och möjligheten att
            få belyst kvinnors hälsa som norm, alltså inte enbart mannens.
            Det gäller då både läkemedelsforskning och rent medicinsk forskning.
          </note>
          <note type="speaker">
            Anf. 28 SONJA FRANSSON (s):
          </note>
          <note>
            Fru talman! Jag håller med Maria Larsson. Vi vet en del och det
            händer väldigt mycket men vi tycker att det går långsamt. Thomas
            Östros berörde själv frågan om hur vi kommer vidare. Förre utbildningsministern,
            Carl Tham, gjorde en mycket bra insats, tycker jag, i och med
            inrättandet av de s.k. Thamprofessorerna. När vi nu snabbar på
            och därmed ökar jämställdheten inom forskningen - på så sätt ökar
            också den erfarenhetskunskap som verkligen behövs
          </note>
          <note>
            - undrar jag om nuvarande ministern är villig att följa f.d.
            minister Carl Tham och införa en form av företräde för underrepresenterat
            kön vid tillsättning av chefstjänster när likvärdig kompetens
            föreligger;
          </note>
          <note>
            detta som en tydlig markering för ett mer aktivt jämställdhetsarbete.
          </note>
          <note>
            Sedan undrar jag om ministern är villig att skärpa kravet på
            individuell könsuppdelad statistik. Det är möjligt att vi har
            en del statistik men jag menar också internt. Man måste redovisa
            hur det ser ut inom olika områden när det gäller alla former av
            tillsättningar, vid fördelning av resurser m.m., så att vi tydligt
            kan följa och sätta press på jämställdhetsarbetet inom högskolor
            och universitet.
          </note>
          <note>
            Om det vid Högskoleverkets uppföljning visar sig att något eller
            några universitet eller någon eller några högskolor inte följer
            de jämställdhetslagar som vi faktiskt skrivit, de krav som ställts
            och de rekryteringsmål som gäller - det gäller alltså även de
            regler som riksdagen har fattat beslut om - är då ministern beredd
            att införa någon form av sanktion för att också snabba på jämställdhetsarbetet
            inom universitet och högskolor?
          </note>
          <note type="speaker">
            Anf. 29 EWA LARSSON (mp):
          </note>
          <note>
            Fru talman! Ministrar kommer och går - alldeles för fort ibland,
            tycker jag. Men jämställdhetsarbetet inom högskolan går trögt.
            Vi är ju alla överens om att det går alldeles för trögt. Ubildningsministern
            kan verkligen känna ett stöd i att vi är så många som vill debattera
            frågan. Utslaget, det som gjort att vi inte längre är tysta, är
            det flagranta exemplet på nonchalans. Jag återkommer till det
            eftersom jag tycker att det är så graverande.
          </note>
          <note>
            Helena Bargholtz tar upp i sin interpellation det faktum att
            man inte har vidtagit åtgärder för att stimulera kvinnor att verkligen
            hänga kvar i sökandet.
          </note>
          <note>
            Vi vet ju att män väljer män. Men vi vet också att kvinnor har
            en tendens att välja män. Flera kvinnor behöver komma in på en
            gång för att det ska bli en förändring och för att kvinnor ska
            orka stanna kvar.
          </note>
          <note>
            Självklart ska vi inte ha ministerstyre - även om det ibland
            kunde vara trevligt, kan man tänka. Vi ska dock absolut inte utnämna
            prefekter här i riksdagen.
          </note>
          <note>
            Arbetet har alltså inte kommit långt och samtidigt vet vi vilken
            betydelse det här har för kvaliteten som helhet och för bredden
            i forskning och utveckling i
          </note>
          <note>
            Sverige.
          </note>
          <note>
            Hur kommer vi då dit? Vi kan ju inte bara utreda och sammanställa
            fakta en gång till. Självklart ska vi fortsätta att diskutera
            men man måste också någon gång tillåtas bli förbannad och säga
            ifrån. Jag skulle vilja höra ett konkret exempel där det inte
            är fråga om ministerstyre.
          </note>
          <note>
            Anf. 30 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Jag tror att den sämsta idé och strategi som man
            kan ha kring ett lärosäte i dag är detta med att bortse från jämställdhetsfrågor,
            för det drabbar med förödande kraft. Det är säkert så - det tror
            alltså även jag - att strukturer bland män på universitet och
            högskolor gör att de här frågorna inte kommer upp som de viktigaste
            men det finns också en annan effekt, nämligen trycket utifrån
            och studenternas intresse. Vart söker sig unga och begåvade kvinnor?
            Söker man sig till ett universitet som kännetecknas av konservatism
            och av en ovilja att förändra och följa med i samhällets utveckling?
            Eller söker man sig någon annanstans? Detta tror jag är viktigt.
            Möjligen var det förr en strategi att framstå som den konservativa
            bastionen men det kommer inte att lyckas i framtiden.
          </note>
          <note>
            Jag har fått en del konkreta frågor. Statistiken kan inte vara
            en strategi för att komma till rätta med problemet men det är
            nödvändigt att ha den. Därför har regeringen från alla våra myndigheter
            begärt in en könsuppdelad statistik. Det ska inte vara möjligt
            att inte se hur läget är. Detta är en viktig del att ha med som
            underlag.
          </note>
          <note>
            Möjligheten till positiv särbehandling finns i högskolan men
            jag är gärna villig att göra en översyn för att se om förslag
            till ändringar där kan vara aktuella;
          </note>
          <note>
            detta finns alltså där. Det är också så att myndigheterna inför
            regeringen har ett ansvar för att ha en plan och en strategi för
            hur man ska klara ledningsfrågorna även i ett jämställdhetsperspektiv.
          </note>
          <note>
            När vi börjar närma oss forskningens innehåll kan det sägas att
            den medicinska forskningen särskilt uppmärksammats för att de
            populationer som används när man testar är män. Det är naturligtvis
            ett flagrant exempel på vad bristande jämställdhet kan leda till.
          </note>
          <note>
            Sedan år 1999 finns när det gäller MFR ett policyutarbetande
            för etikkommittéerna som understryker betydelsen av att populationerna
            vid forskning självklart måste överensstämma med hur det ser ut
            bland människor i största allmänhet, inte med hur det ser ut i
            specialgrupper som exempelvis medelålders män.
          </note>
          <note>
            Detta är också viktigt.
          </note>
          <note>
            Jag tror att en väsentlig del i en strategi här är att se till
            att det ännu mer tydliggörs vilka av våra institutioner som inte
            klarar av de krav på modernisering som finns. Högskoleverket gör
            nu en rangordning av våra högskolor och universitet just ur ett
            jämställdhetsperspektiv. Jag föreställer mig att det blir ett
            stort intresse kring publiceringen av den rangordningen.
          </note>
          <note>
            Jag föreställer mig också att trycket ökar på våra högskolestyrelser,
            som regeringen utnämner och som har ett ansvar att arbeta med
            de här frågorna.
          </note>
          <note>
            Det är klart att utredningsperspektivet är sådant att vi förväntar
            oss att de styrelser som vi utnämner ser till att det finns idéer
            och strategier för hur man ska arbeta med dessa frågor lokalt
            på högskolan och universitetet.
          </note>
          <note>
            Jag tycker att det går alldeles för långsamt. Men under senare
            år har initiativ tagits som jag tror att vi kan njuta frukterna
            av under de kommande åren. Det får inte stanna av och därför har
            vi bett Högskoleverket att snabbt titta närmare på de initiativ
            som har tagits. Hur verkar de ha fungerat? Finns det anledning
            att fortsätta ta liknande initiativ eller andra initiativ med
            t.ex. särskilda resurser avsatta?
          </note>
          <note>
            Den svåra frågan blir, det ska jag öppet erkänna att jag själv
            funderar väldigt mycket på: Ska vi använda sanktionsinstrumentet?
            Vad innebär det? Ska vi dra undan forskningsmedel från en institution
            som inte uppnår jämställdhetskravet?
          </note>
          <note>
            Jag, som ansvarig för området, känner ändå att det finns både
            en positiv och en negativ sida med detta.
          </note>
          <note>
            Signalen blir glasklar. Men vi kommer också att avbryta forskningsprojekt,
            säga upp forskare som är mitt inne i ett arbete med kanske viktiga
            upptäckter för hela mänskligheten. Det är ingen enkel fråga att
            ta ställning till. Aktivitet ska finnas, men jag erkänner att
            det också finns svårigheter i samhället att ta itu med.
          </note>
          <note type="speaker">
            Anf. 31 HELENA BARGHOLTZ (fp):
          </note>
          <note>
            Fru talman! Jag hade just tänkt föreslå det som utbildningsministern
            tog upp, nämligen en jämställdhetsmärkning av medicinska fakulteter.
            Gör en stor drive kring detta när redovisningen blir klar och
            tala om vilken medicinsk fakultet som har den bästa jämställdheten.
            Dela ut ett pris till denna. Låt det gärna bli lite pengar till
            forskning eller något liknande.
          </note>
          <note>
            Men dela också ut ett skampris till den fakultet som är den sämsta.
            Jag tycker att det är väldigt viktigt att lyfta fram det också.
            Man kanske inte ska gå så långt som att dra in forskningspengar,
            det kan man diskutera. Men ett jämställdhetspris till den bästa
            medicinska fakulteten, gärna i form av extra forskningsanslag,
            det tror jag kunde vara mycket läckert att få.
          </note>
          <note>
            Jag tror, som framgår, mer på morot än på piska.
          </note>
          <note>
            Jag tror att det har bättre effekt.
          </note>
          <note>
            Avslutningsvis vill jag tacka utbildningsministern för den här
            debatten, som jag tycker har varit mycket viktig. Det finns anledning
            att följa de här frågorna.
          </note>
          <note>
            Målet måste naturligtvis i förlängningen vara att det snart är
            lika vanligt för kvinnliga medicinare att få nobelpriset som det
            är för manliga.
          </note>
          <note>
            Tack!
          </note>
          <note>
            Anf. 32 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Ett kort tack för en viktig diskussion.
          </note>
          <note>
            Jag tar gärna emot fler konkreta förslag och ser fram emot fortsatta
            debatter i riksdagen. Jag ämnar också lägga fram konkreta förslag
            på riksdagens bord.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1999/2000:121 om nordiskt samarbete
          </note>
          <note>
            Anf. 33 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Elver Jonsson har frågat statsrådet
          </note>
          <note>
            Leif Pagrotsky om nordiskt samarbete på TV-
          </note>
          <note>
            området. Arbetet inom regeringen är så fördelat att det är jag
            som ska svara på interpellationen.
          </note>
          <note>
            I sin interpellation frågar Elver Jonsson om regeringen avser
            att vidta några åtgärder som innebär att svenska sändningar av
            våra grannländers public service-utbud snarast kan starta. Han
            undrar också om några följdinsatser, som bl.a. ett utökat kultursamarbete,
            i så fall kommer att föranstaltas och om regeringen är beredd
            att med ett utökat TV-samarbete dra nytta av en utveckling och
            harmonisering inom Norden vad avser näringsliv, arbetsmarknad
            och handel.
          </note>
          <note>
            Inledningsvis vill jag peka på de möjligheter som i dag finns
            att se TV-program från våra grannländer.
          </note>
          <note>
            Det finns t.ex. ett avtal om utbyte av TV-program mellan Sverige
            och Finland. Programmen i Finlands-
          </note>
          <note>
            TV distribueras i ca 25 orter i Sverige. Motsvarande svenska
            kanal, SVT Europa, når 1,7 miljoner tittare i
          </note>
          <note>
            Finland. Inom ramen för Nordvisionsamarbetet finns också sedan
            decennier ett utbyte av program och gemensam programproduktion
            mellan public serviceföretagen i de nordiska länderna.
          </note>
          <note>
            En annan möjlighet att ta del av nordiska program är via kabel-TV,
            som ca 60 % av den svenska befolkningen är ansluten till. I Västsverige
            kan man t.ex. på många håll se norsk television och i Sydsverige
            ofta dansk. I andra delar av Sverige har kabel-TV-
          </note>
          <note>
            företagen tidigare dock ofta valt att inte erbjuda abonnenterna
            nordiska program.
          </note>
          <note>
            I det här sammanhanget är det viktigt att komma ihåg att yttrandefrihetsgrundlagen
            innebär att kabel-
          </note>
          <note>
            TV-företagen självständigt avgör vilket programutbud som ska
            finnas i deras kabelnät. De enda kanaler som företagen är skyldiga
            att vidarebefordra, genom den s.k. must carry-skyldigheten, är
            public servicekanalerna SVT 1 och SVT 2 samt i vissa fall numera
            också SVT 24, TV 4 samt en kanal för lokala kabelsändarföretag.
            Skyldigheten att ge utrymme för vissa program får enligt yttrandefrihetsgrundlagen
            dock inte vara större än den behöver vara med hänsyn till allmänhetens
            intresse av en allsidig upplysning. Att ytterligare utöka must
            carry-skyldigheten kräver ändringar i yttrandefrihetsgrundlagen,
            vilket i dagsläget inte ter sig som möjligt.
          </note>
          <note>
            Under 1996 tillsatte regeringen en utredning som fick i uppdrag
            att utreda möjligheterna att skapa utrymme för norska TV-sändningar
            i Sverige. I betänkandet Grannlands-TV i kabelnät (SOU 1997:68)
          </note>
          <note>
            föreslog utredningen att en norsk och en dansk public service-kanal
            skulle beredas plats i de svenska kabelnäten och att tittarna
            skulle ges möjligheter att påverka programutbudet. Förslaget mötte
            kritik från bl.a.
          </note>
          <note>
            Justitiekanslern, eftersom det skulle kräva ändringar i yttrandefrihetsgrundlagen.
            Betänkandet innehöll dock inga förslag till grundlagsändringar
            och har därför inte kunnat utgöra grund för något konkret förslag
            från regeringens sida.
          </note>
          <note>
            Mediekoncentrationskommittén anser i sitt betänkande Yttrandefriheten
            och konkurrensen (SOU
          </note>
          <note>
            1999:30) att det bl.a. bör övervägas om inte en ändring bör göras
            av yttrandefrihetsgrundlagen för att möjliggöra lagstiftning som
            har till syfte att ge abonnenterna ett större inflytande över
            vilka program som ska distribueras i kabelnäten. Bakgrunden är
            den monopolliknande ställning som kabel-TV-företagen ofta har
            gentemot sina abonnenter. Regeringen har emellertid inte tagit
            ställning till denna fråga ännu.
          </note>
          <note>
            Den pågående teknikutvecklingen påverkar också möjligheterna
            på TV-området. Distributionen av TV-
          </note>
          <note>
            program blir i allt högre grad digitaliserad. Vi har numera t.ex.
            tillgång till både marksänd digital-TV
          </note>
          <note>
            och digitaliserad kabel- och satellit-TV på många håll i landet.
            Förutsättningarna att se nordisk television i
          </note>
          <note>
            Sverige är därför delvis annorlunda nu än när regeringen tillsatte
            utredningen om grannlands-TV 1996.
          </note>
          <note>
            Genom denna teknikutveckling har möjligheten att se grannlands-TV
            ökat. Det kan t.ex. nämnas att Telia, som har ca 1,3 miljoner
            hushåll anslutna till sitt kabel-TV-nät, redan i dag erbjuder
            sina abonnenter att à la carte beställa de nordiska kanalerna.
            Även andra operatörer erbjuder en motsvarande möjlighet till programutbud.
            Min egen uppfattning är att det säkert är en kombination av teknikutveckling
            och debatt som har drivit fram denna utveckling.
          </note>
          <note>
            Sammanfattat kan man alltså konstatera att många människor i
            Sverige i dag trots allt har en faktisk möjlighet att se nordisk
            television. Från regeringens sida följer vi utvecklingen inför
            eventuella beslut om behov av insatser som ytterligare kan öka
            utbudet av nordiska program i Sverige.
          </note>
          <note type="speaker">
            Anf. 34 ELVER JONSSON (fp):
          </note>
          <note>
            Fru talman! Det är att beklaga att min interpellation inte fullt
            ut nådde samarbetsminister Leif Pagrotsky, som hade fått ett brett
            frågebatteri av övergripande natur. Därför får jag inte svar på
            alla mina frågor. Två frågor är näst intill utelämnade och de
            svar jag får finns det anledning att ifrågasätta både vad gäller
            innehåll och ambition.
          </note>
          <note>
            Sveriges möjligheter att se nordiska grannländers
          </note>
          <note>
            TV-utbud står sedan länge på undantag. Det är fråga om en lång
            lidandeshistoria. En nordisk satellit blev aldrig av. Industri-TV-satelliten
            sändes inte upp.
          </note>
          <note>
            Jag tackar kulturministern för svaret men måste erkänna, vilket
            väl redan har framgått av mitt tonläge, att jag inte har så mycket
            hopp om att några nya grepp kommer att tas av statsrådet eller
            regeringen -
          </note>
          <note>
            men det kanske kommer i repliken.
          </note>
          <note>
            Kulturministerns uppgift att ca 60 % av den svenska befolkningen
            är ansluten till kabel-TV borde för att bilden ska bli korrekt
            kompletteras med upplysningen att endast några få procent har
            möjlighet att se danska och norska program. Det är således en
            oerhörd skillnad jämfört med möjligheterna för norska och danska
            TV-tittare att se svenska program.
          </note>
          <note>
            I sitt interpellationssvar nämner Marita Ulvskog att frågan om
            grannlands-TV har varit föremål för en offentlig utredning. Den
            utredningen tillkom på direkt begäran av den dåvarande statsministern
            Ingvar
          </note>
          <note>
            Carlsson och tillsattes av kulturminister Margot Wallström. Det
            färdiga betänkandet överlämnades till
          </note>
          <note>
            Marita Ulvskog, som alltså har ansvaret för att inget har gjorts
            åt saken under årens lopp.
          </note>
          <note>
            Kulturministern säger att utredningen mötte kritik.
          </note>
          <note>
            Det hade varit mera korrekt att säga att en klar majoritet av
            remissinstanserna tillstyrker utredningens förslag. Det är sant
            att några av remissinstanserna ansåg att ett genomförande av utredningens
            förslag kunde kräva ändringar i yttrandefrihetsgrundlagen,
          </note>
          <note>
            YGL, men sådana påpekanden innebär inte att man menar att kulturministern
            skulle vara overksam.
          </note>
          <note>
            Av interpellationssvaret kan man få intrycket att
          </note>
          <note>
            Justitiekanslern helt avstyrkt utredningens förslag. I
          </note>
          <note>
            verkligheten säger han att det "inte är självklart" att utredningens
            förslag överensstämmer med YGL, och han anser att de inte bör
            genomföras utan noggranna överväganden.
          </note>
          <note>
            I interpellationssvaret säger kulturministern vidare att utredningen
            inte lade fram några förslag till grundlagsändringar och därför
            inte har kunnat utgöra grund för något förslag från regeringens
            sida. Marita
          </note>
          <note>
            Ulvskog talar om detta som om det vore fråga om en försummelse,
            men det var kulturministern själv som i en interpellationsdebatt
            för nästan på dagen tre år sedan uttryckligen slog fast att det
            inte ingick i utredningens uppdrag att behandla konkreta rättsfrågor.
          </note>
          <note>
            Vad utredningen skulle komma att föreslå skulle eventuellt följas
            upp i en juristutredning.
          </note>
          <note>
            Därför kvarstår frågan obesvarad om kulturministern kommer att
            medverka till att ministerrådet under våren på Nordiska rådets
            uppmaning kan ge mera positiva besked som innebär att vi i Sverige
            kan ta del av våra grannländers TV-utbud.
          </note>
          <note>
            Jag brukar ibland lite rakt säga att man här i riksdagshuset
            kan se näst intill alla TV-kanaler i världen men man inte kan
            se TV-utbudet från grannlandet
          </note>
          <note>
            Norge. Det är, fru talman, att beklaga.
          </note>
          <note type="speaker">
            Anf. 35 EWA LARSSON (mp):
          </note>
          <note>
            Fru talman! När Nordiska rådets mittgrupp träffades förra veckan
            för att diskutera en plattform för nordisk regionalpolitik var
            en av de punkter som vi enades kring att det är anmärkningsvärt
            att vi ännu inte kan se varandras allmäntelevision inom Norden.
          </note>
          <note>
            År 1974 togs frågan upp för första gången i Nordiska rådet. Jag
            kan inte förstå varför det tar så lång tid när det finns ett politiskt
            intresse för att driva frågan. Det finns ett allmänintresse av
            att se nordisk television selektivt - inte generellt. Det finns
            en stark politisk vilja att ge möjlighet till detta.
          </note>
          <note>
            I Sverige har 40 % inte möjlighet att se de övriga nordiska ländernas
            program. De resterande 60 procenten har bara en marginell sådan
            möjlighet. Det är fint att det här nämns, men det är inte det
            som vi syftar på. Vi menar att man ska kunna se de nordiska public
            service-programmen. Helst ska man kunna se dem i allas vårt gemensamma
            marknät.
          </note>
          <note>
            När vi nu vidgar yttrandefriheten genom de digitala marksändningarna
            är jag förvånad över att det inte har kommit in några ansökningar
            om att på en egen digital kanal få sända de nordiska programmen.
          </note>
          <note>
            Hur skulle detta kunna bekostas? Skulle man kunna tänka sig att
            de nordiska länderna clearade varandras tjänster, så att det blev
            ett nollsummespel?
          </note>
          <note>
            Jag tycker att Sveriges Television borde agera i den här frågan.
            Jag vet att vi inte här i riksdagen ska bestämma om detta, men
            det finns ändå en politisk vilja. Om jag inte har missförstått
            saken finns det också en politisk majoritet i frågan. På vilket
            sätt vill kulturministern nu verka för att denna politiska majoritet
            någonsin ska få genomslag?
          </note>
          <note>
            Anf. 36 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Som jag tidigare nämnt förekommer det redan i dag
            trots allt ett omfattande samarbete mellan de nordiska public
            service-företagen, bl.a. när det gäller gemensam programproduktion,
            programinköp och överföring och försäljning av nordiska program
            till icke-nordiska länder genom Nordvisionsamarbetet. Ett annat
            samarbete, där man producerar barnprogram, är Nordmagi. Inom det
            tekniska området samarbetar man tillsammans med de nordiska telebolagen
            inom NorDig med att utarbeta en gemensam nordisk standard för
            digitala mottagarapparater, osv.
          </note>
          <note>
            Samarbetet inom det nordiska TV-området är således omfattande,
            vilket också kommer de svenska tittarna till del. Som jag nämnde
            tidigare finns det faktiskt kabelföretag som sänder nordiska program.
          </note>
          <note>
            Elver Jonsson inledde med att säga att det nordiska TV-samarbetet
            är en lång lidandeshistoria, och
          </note>
          <note>
            Ewa Larsson nämnde 1974 som ett startår. Det var kanske ett lidande
            också dessförinnan. Jag håller helt med om detta, men det som
            Elver Jonsson begär är att jag efter tre och ett halvt år som
            kulturminister ska lösa detta.
          </note>
          <note>
            Det hinder som jag har haft under dessa tre och ett halvt år
            är att Norge, Sverige och Danmark inte ser likadana ut på detta
            område. Kabelföretagen har i
          </note>
          <note>
            Sverige ett oerhört inflytande, eftersom de har kablat upp så
            många hushåll - 60 % av hushållen. Den situationen har vi inte
            i de andra nordiska länderna. Våra grannländer har inte en yttrandefrihetsgrundlag
            som ger kabelföretagen denna starka monopolliknande ställning.
          </note>
          <note>
            Dessutom vet jag inte hur man från Elver Jonssons partikamrater
            i det liberala partiet i det danska
          </note>
          <note>
            Folketinget agerar, men jag kan säga att Elver Jonssons partikamrater
            i denna kammare bestämt motsätter sig alla försök att bryta upp
            denna monopolliknande ställning för kabelföretagen. Vi kan se
            det i det arbete som hans partivänner bedriver i Digital-TV-
          </note>
          <note>
            kommittén, som skapar utrymme för ett rikare programutbud och
            även så småningom säkerligen för ett nordiskt programutbud.
          </note>
          <note>
            Vi kan också se det i Ägarkoncentrationsutredningens förslag,
            som går ut på att bryta upp monopol på olika sätt och på att skapa
            en möjlighet att fylla våra frekvenser med mer av mångfald. Det
            är ett problem. Jag kommer att fortsätta att agera, men jag vill
            ändå redovisa att det ser olika ut i olika länder.
          </note>
          <note>
            Jag kommer att fortsätta att driva de här frågorna i nordiskt
            sammanhang och självfallet även i Sverige.
          </note>
          <note>
            Att Justitiekanslern har synpunkter av det slag som han framförde
            när det gällde den s.k.
          </note>
          <note>
            Bodströmska utredningen kan man inte gå förbi, men det är också
            något som Ägarkoncentrationsutredningen har tagit upp igen. Jag
            är beredd att gå vidare med detta, om jag tror att det finns någon
            möjlighet att få majoritet i riksdagen för de grundlagsförändringar
            som det kräver. Hittills är Elver Jonssons eget parti ett av de
            riktigt stora hindren för detta.
          </note>
          <note type="speaker">
            Anf. 37 ELVER JONSSON (fp):
          </note>
          <note>
            Fru talman! Kulturministern säger att här finns ett omfattande
            samarbete, men summan är att det är sämre i Sverige än i andra
            nordiska länder. Jag tycker att statsrådet hänger sig alltför
            mycket åt att enbart tala om de tekniska förutsättningarna och
            möjligheterna och kabelföretagens verksamhet. Sedan ställer hon
            den retoriska frågan om hon på tre år ska ha löst detta.
          </note>
          <note>
            Jag tycker att det finns anledning att kräva ett större engagemang,
            att åtminstone likt våra grannländers kulturministrar och statsministrar
            tala med företagen om att vara med i ett bättre utbud. T.ex. Norges
            tre senaste statsministrar har upprepade gånger aktualiserat frågan
            för den svenska regeringen.
          </note>
          <note>
            Fru talman! Paradoxen når sin höjdpunkt då Marita Ulvskog i olika
            sammanhang framhåller att det är den vidsträckta lagfästa yttrandefriheten
            som gör att svenskarna har så ytterst begränsad möjlighet att
            se grannländernas TV. Kulturministern kan väl ändå inte mena att
            yttrandefriheten i Norge och Danmark är sämre garanterad därför
            att danskar och norrmän har fått inflytande över vilka kanaler
            som ska sändas och vad som ska sändas i kabel-TV?
          </note>
          <note>
            Om regeringen inte vill lägga fram förslag till lagändringar
            som ger TV-tittarna ett inflytande över vad de får se på TV, kanske
            företrädare för regeringen kan ta upp ett resonemang med TV-bolagen
            och försöka att på frivillig väg bereda plats för grannlandsprogram?
            Det gjorde Danmarks och Norges statsministrar, vilket hade till
            följd att Telenors kabel-
          </note>
          <note>
            TV-bolag åtog sig att i sitt grundutbud ta med svenska och danska
            public service-program. Det kunde vara värt ett försök.
          </note>
          <note>
            Marita Ulvskog talar om digital-TV som en framtida lösning på
            många problem. På något sätt känns det som att på den punkten
            är sällskapet inte så stort.
          </note>
          <note>
            I en tidigare riksdagsdebatt sade Marita Ulvskog när en talare
            sade att det var en skandal med svårigheten att i Sverige se grannlands-TV:
            "Det är en gammal skandal dessutom." Men så talade hon om vad
            de digitala TV-kabelnäten skulle kunna erbjuda.
          </note>
          <note>
            Så avslutade hon sitt anförande den 19 mars 1998:
          </note>
          <note>
            "Skandalen är alltså redan avvärjd, och det kommer att bli succé
            - - -." Det är ett hurtigt svar, fru talman, men enligt min mening
            har succén uteblivit.
          </note>
          <note>
            Kulturministern avslutar sitt interpellationssvar med att säga
            att regeringen följer utvecklingen. Jag tycker att det skulle
            vara riktigare av en kulturminister att säga att vi ska försöka
            påverka utvecklingen.
          </note>
          <note>
            För att i det avseendet avge ytterligare mod, kan det vara skäl
            att erinra om hur det gick när ett nordiskt problem på ett helt
            annat område för länge sedan fick sin lösning. Det gällde den
            nordiska passunionen.
          </note>
          <note>
            Den var praktiskt taget alla myndigheter emot. Men en politiskt
            stark turnering ledde till ett positivt avgörande.
          </note>
          <note>
            Med samma infallsvinkel, att driva frågor även när jurister och
            myndigheter inte är lika entusiastiska, skulle vi kunna nå framgång
            i att svenska medborgare får samma chans som t.ex. danska, norska
            och finska medborgare att ha ett utbyte med grannlands-TV.
          </note>
          <note type="speaker">
            Anf. 38 EWA LARSSON (mp):
          </note>
          <note>
            Fru talman! Trots allt det nordiska samarbete som pågår kan vi
            inte se varandras nordiska program. De nordiska länderna ser inte
            likadana ut. Det är det vi behöver lära oss. Det skulle vi kunna
            göra om vi kunde se varandras TV-utbud. Jag tänker också på vårt
            nordiska språk. Det är inte många som kan det i dag. Det kommer
            fram vid Nordiska rådets möten att det är allt färre som förstår
            det nordiska språket. I
          </note>
          <note>
            Finland pratar man hellre engelska, och på Island talar man hellre
            engelska. Vi svenskar har svårt att förstå danska trots att de
            förstår vår svenska.
          </note>
          <note>
            Det är viktigt att vi kommer fram i frågan. Vad jag förstår finns
            det en politisk majoritet i riksdagen för en grundlagsändring
            utan Folkpartiets medverkan.
          </note>
          <note>
            Det bör inte vara något problem.
          </note>
          <note>
            Jag hade två frågor. Den ena har jag redan fått svar på, nämligen
            om kulturministern avser att arbeta vidare med frågan i Nordiska
            ministerrådet. Den frågan har jag fått ett jakande svar på. Den
            andra fråga gäller om kulturministern tror att fler digitala frekvenser
            i marknätet kommer att ge ett nordiskt utbud.
          </note>
          <note>
            Anf. 39 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag vet inte om Elver Jonsson har missuppfattat mig,
            men jag har inte talat om de digitala kabelnäten som någon lösning
            på utrymmet i etern och därmed utrymme för det nordiska public
            service-utbudet. Däremot finns en möjlighet i det digitala marknätet.
            Tyvärr har Folkpartiets ledamot i digital-TV-kommittén motsatt
            sig en fortsatt utveckling av det digitala marknätet.
          </note>
          <note>
            Sedan var det frågan om olikheterna mellan de nordiska länderna.
            Jag tycker verkligen inte att det är sämre grundlagar i Danmark
            och Norge. Jag vill inte betygsätta dem. Våra grundlagar, och
            vår yttrandefrihetsgrundlag, är så detaljerade att när utvecklingen
            kräver förändringar måste grundlagen förändras, även om det kan
            handla om små förändringar som i själva verket vidgar yttrandefriheten.
          </note>
          <note>
            Bl.a. Folkpartiet motsätter sig sådana förändringar som krävs
            i grundlagen för att public serviceföretagens norska och danska
            utbud skulle kunna disponera utrymme i kabel-TV som kabelföretagen
            vill tjäna pengar på - eller ett åläggande att lämna ett sådant
            utrymme. De är företag som har en stark position - 60 % av de
            svenska hushållen har tillgång till kabel-TV. Om Elver Jonsson
            lovar att tala med sina partikamrater och hjälpa till att åstadkomma
            en majoritet för en sådan grundlagsförändring, kan jag lova att
            de samtal jag behöver föra med olika intressenter kommer att vara
            lätta.
          </note>
          <note type="speaker">
            Anf. 40 ELVER JONSSON (fp):
          </note>
          <note>
            Fru talman! Jag blir något överraskad över att kulturministerns
            handlingsförlamning har berott på att en ledamot i en utredning
            inte har gett sin fulla support. Jag ska medverka på min kant,
            och jag får ta det som ett löfte att kulturministern ska tala
            med dem som har avgörandet i sin hand.
          </note>
          <note>
            Jag kan förstå om kulturministern tycker att jag har haft en
            kritisk ton. Jag brukar undvika det, men ibland kan sinnet rinna
            på. Vi som har varit verksamma i Nordiska rådet under 20 års debatter
            om att lösa dessa frågor anser att det är så självklart. Vi har
            hört högtidstalen om att Norden egentligen inte är fem länder,
            det är ett enda område - vi tycker och vill så lika och vi ska
            samarbeta. Sedan visar det sig att det största landet är på efterkälken
            och är i detta sammanhang något av ett u-land. Det är generande
            att konstatera detta nu när vi har gått in i det tredje årtusendet.
          </note>
          <note>
            Jag vidhåller att kulturministern i sin paradox når oanade höjder
            när vidgandet av en yttrandefrihet blir ett yttrandefrihetsproblem,
            när diskussionen skulle kunna föras över den nordiska TV-rutan.
          </note>
          <note>
            Det går inte att begära att kulturministern ska diskutera närings-
            och handelspolitik och effekterna på arbetsmarknaden, men jag
            tror att det spelar en roll att vi skulle komma på speaking terms
            om det fanns ett kulturutbud även via TV-verksamheten. Det spelar
            en så oerhörd roll även för andra verksamheter.
          </note>
          <note>
            Fru talman! Låt mig avsluta med att jag hyser en förhoppning
            att kulturministern till vårens möte med
          </note>
          <note>
            Nordiska ministerrådet ska ha drivit på frågan så att den kan
            få en lösning.
          </note>
          <note>
            Anf. 41 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Elver Jonsson säger att jag vill göra detta till
            ett yttrandefrihetsproblem. Nej, det vill jag inte. Men det är
            de facto ett yttrandefrihetsproblem, därför att vi har en yttrandefrihetsgrundlag
            som skiljer sig från de andra nordiska ländernas lagstiftning
            på detta område. Det tvingar oss att göra förändringar av yttrandefrihetsgrundlagen
            för att vi ska få möjlighet att sända nordisk television och för
            att kabelföretagen som lever på denna marknad ska släppa till
            utrymme.
          </note>
          <note>
            Sedan är det en annan fråga som gäller att skapa nytt utrymme
            i marknätet och den vägen öppna för nordisk television. Där kommer
            Elver Jonsson nu att hjälpa mig att få Folkpartiet att intressera
            sig för ett samarbete. Det finns alltså två vägar, yttrandefrihetsgrundlagen
            och den nya tekniken, och där litar jag nu på Elver Jonssons övertalningsförmåga.
          </note>
          <note>
            När det gäller de övriga nordiska länderna är jag inte expert,
            utan det är Leif Pagrotsky. Jag hoppas att
          </note>
          <note>
            Elver Jonsson kan framställa en annan interpellation och få direkta
            svar av honom. Men av de redovisningar som Leif Pagrotsky lämnar
            ser jag att det finns oerhört mycket positivt som ändå händer
            i fråga om näringssamarbete, inte minst företagsfusioner som kanske
            inte når de stora rubrikerna, och sådant är alltid lyckosamt.
          </note>
          <note>
            På kulturområdet byter vi folk över gränserna och har ett intensivt
            kulturutbyte. Det har icke försämrats, utan det har utvecklats
            väldigt kraftigt under de senaste åren.
          </note>
          <note>
            Men jag håller fullständigt med om - och det är ju också grunden
            för denna debatt - att det är viktigt att vi har mer av nordiskt
            TV-utbyte. Det är viktigt för de små språken och för språkförståelsen
            oss emellan.
          </note>
          <note>
            Prioriteringsordningen är vi fullständigt överens om.
          </note>
          <note>
            Tack för denna debatt.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1999/2000:141 om flygplats på Södertörn
          </note>
          <note>
            Anf. 42 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Gudrun Lindvall har bett mig att besvara fem frågor
            med koppling till diskussionen om en ny flygplats på Södertörn.
          </note>
          <note>
            Gudrun Lindvall frågar inledningsvis om det är min bedömning
            att en flygplats på Södertörn kan kombineras med de miljömål som
            finns avseende växthusgaser eller om det finns risk för att en
            ny flygplats kan försvåra att målen nås.
          </note>
          <note>
            Riksdagen har antagit 15 nationella miljökvalitetsmål, varav
            åtminstone tre påtagligt berör storstadsluften och trafikens luftföroreningar,
            nämligen
          </note>
          <note>
            Frisk luft, Bara naturlig försurning och Begränsad klimatpåverkan.
            Miljömålen riktar sig till hela samhället. De ska beaktas i alla
            verksamheter som målen berör. Således ska även Luftfartsverket
            beakta miljömålen vid planeringen av en ny flygplats.
          </note>
          <note>
            Den 27 maj 1999 fick Luftfartsverket i uppdrag av regeringen
            att fördjupa analysen av hur flygplatskapaciteten i Stockholmsregionen
            kan tillgodoses. I
          </note>
          <note>
            detta uppdrag ingick bl.a. att analysera om utvidgningen av flygplatskapaciteten
            är förenlig med de nationella miljökvalitetsmålen för en hållbar
            utveckling. Vidare fick Luftfartsverket i uppdrag att analysera
            konsekvenserna för miljön, hushållningen med mark- och vattenområden
            samt människors hälsa och säkerhet. Bullerstörningar samt utsläpp
            till mark, vatten och luft skulle uppmärksammas särskilt.
          </note>
          <note>
            Luftfartsverket har överlämnat sin analys till regeringen den
            17 januari i år. Ärendet är nu under beredning i Regeringskansliet.
            Som Gudrun Lindvall väl känner till är jag förhindrad att i övrigt
            kommentera ett enskilt ärende som är under beredning.
          </note>
          <note>
            Gudrun Lindvall har vidare frågat vilken tyngd människors tillgång
            till natur och förekomst av ett fågelsträcksområde kommer att
            ha vid bedömningen av en eventuell lokalisering av flygplatsen,
            hur ett riksintresse som Ytterjärna påverkar lokaliseringen och
            vilken vikt nya undersökningar avseende hälsa och flygbuller kommer
            att ha vid en eventuell lokalisering.
          </note>
          <note>
            Utvidgning av en befintlig flygplats kan bli föremål för prövning
            enligt bl.a. miljöbalken, plan- och bygglagen och luftfartslagen.
            Prövningens omfattning och karaktär varierar beroende på utformningen
            av den enskilda anläggningen. Stora flygplatser ska tillåtlighetsprövas
            av regeringen enligt 17 kap. i miljöbalken. Regeringens prövning
            är allsidig och den utgår från miljöbalkens allmänna bestämmelser
            och intentioner. Detta innebär bl.a. att hänsynsreglerna och reglerna
            om hushållning med mark- och vattenområden ska tillämpas.
          </note>
          <note>
            Regeringens prövning ska göras till skydd för människors hälsa
            och miljön. Verksamhetsutövaren, i detta fall Luftfartsverket,
            måste skaffa sig den kunskap som behövs med hänsyn till verksamhetens
            omfattning för att skydda människors hälsa och miljön mot skada
            eller olägenhet. De hänsyn som Gudrun Lindvall efterfrågar kommer
            således att ingå i regeringens prövning av en eventuell ny flygplats
            i
          </note>
          <note>
            Stockholmsregionen.
          </note>
          <note>
            Avslutningsvis har Gudrun Lindvall frågat hur jag avser att agera
            för att minska Storstockholms miljöproblem orsakade av trafik.
          </note>
          <note>
            Det är naturligtvis utomordentligt viktigt att de miljömål som
            ställts upp för utsläpp av luftföroreningar och luftkvaliteten
            i tätorter nås. I dag sjunker generellt sett halterna av cancerframkallande
            ämnen och andra luftföroreningar i storstadsluften som en följd
            av renare bränslen och modern avgasrening.
          </note>
          <note>
            Inom kort skärps avgaskraven för bilar ytterligare genom de beslut
            som har antagits inom ramen för
          </note>
          <note>
            Auto/Oil-programmet.
          </note>
          <note>
            Utvecklingen motverkas dock av ökande trafik, och den nedåtgående
            trenden för luftföroreningar omfattar dessvärre inte utsläppen
            av koldioxid. Dessa utsläpp ökar, till stor del som en följd av
            att trafiken ökar. För att motverka denna utveckling har regeringen
            under det senaste året lagt fram olika förslag och fattat vissa
            beslut som underlättar försäljningen av bilar med särskilt låga
            utsläpp, t.ex. åtnjuter el- och hybridbilar i dag en femårig skattebefrielse
            och miljöbilar har fått en lindrigare förmånsvärdering.
          </note>
          <note>
            Enligt min bedömning vore det vidare en fördel om kommunerna
            kunde få instrument att utöka och förbättra miljöstyrningen av
            den lokala trafiken. Ett sådant instrument vore miljörelaterade
            vägavgifter.
          </note>
          <note>
            Nu remissbehandlas ett förslag om de lagliga möjligheterna att
            införa sådana avgifter i storstäderna. Jag vill passa på tillfället
            att upprepa mina förhoppningar om att vi ska få konstruktiva remissvar
            från storstadsområdena, särskilt från Stockholmsområdet där problemen
            är störst, så att regeringen kan lägga en god grund för storstadspolitikerna
            att utveckla smarta lösningar på problemet med ökande trafik.
          </note>
          <note>
            Situationen avseende flygtrafiken är mer komplicerad beroende
            på flygets internationella karaktär.
          </note>
          <note>
            Från svensk sida har vi länge arbetat för möjligheten att kunna
            ställa miljökrav i ett internationellt perspektiv. Frågan om flygets
            bidrag till miljöproblemen har förts upp på EU-nivå vid ett flertal
            tillfällen.
          </note>
          <note>
            Kommissionen utreder för närvarande flygets negativa miljöpåverkan.
            Denna utredning förväntas bli klar under våren 2000. Sverige och
            EU kommer att fortsätta arbeta för att den internationella luftfartsorganisationen
            ICAO ska engagera sig i denna viktiga miljöfråga.
          </note>
          <note type="speaker">
            Anf. 43 GUDRUN LINDVALL (mp):
          </note>
          <note>
            Fru talman! Det är inte lång tid kvar tills klockan är halv fem.
            Men låt oss börja den här diskussionen.
          </note>
          <note>
            Jag har tagit upp denna diskussion med anledning av Luftfartsverkets
            uppdrag att se över flygplanskapaciteten i Stockholmsregionen.
            Man har då fastnat vid ett alternativ som innebär en ny flygplats
            i Hall,
          </note>
          <note>
            Grödinge i Botkyrka kommun. Detta påverkar naturligtvis Södertälje
            väldigt mycket eftersom det ligger på andra sidan kanalen. Delar
            av området ligger också i Södertälje kommun.
          </note>
          <note>
            Det här är en fråga som engagerar väldigt många i området, som
            det alltid gör när man försöker att anlägga en stor ny störande
            verksamhet. Men just i det här fallet finns det många argument
            som talar emot.
          </note>
          <note>
            Jag skulle hemskt gärna vilja diskutera det här enskilda fallet,
            men jag har också full förståelse för att ministern inte vill
            gå in på fallet med tanke på att det kommer att ske en regeringsprövning.
          </note>
          <note>
            Det är några studenter som har gjort en undersökning utifrån
            miljöbalken. De har tittat på Hallalternativet och miljöbalkens
            första och andra kapitel, och i första hand första kapitlet. Det
            här är ett typexempel på en verksamhet där man snabbt stöter på
            patrull, eftersom det är väldigt svårt att klara miljöbalkens
            hårda krav med tanke på miljön och människors hälsa.
          </note>
          <note>
            Det här handlar alltså om en storflygplats, så det är ingen liten
            historia. Man talar om ca 180 000
          </note>
          <note>
            flygrörelser per år. Det skulle akut påverka 4 000
          </note>
          <note>
            människor när det gäller buller. Det skulle också påverka ett
            naturområde som i dag används mycket frekvent av människor från
            Stockholm, Lida-Riksten.
          </note>
          <note>
            Det är ett område med unik natur. Det finns många berguvar där
            och en stark population av trädlärka. Vi kan se att det stora
            sträcket går här, förbi Landsort och Mörkö och vidare upp i Mellansverige.
          </note>
          <note>
            Det finns alltså mycket som talar för att inte lägga en flygplats
            just här.
          </note>
          <note>
            Det är Luftfartsverket som driver på rejält här. Det är intressant
            att konstatera att flygbolagen inte är speciellt intresserade.
            De stora industrierna har inte heller varit så speciellt intresserade.
            Det tycks vara viljan att skapa flygplatskapacitet som driver,
            och det är alltså Luftfartsverket som är den drivande parten.
          </note>
          <note>
            Jag har deltagit i debatter där flygbolagen varit mycket kritiska,
            därför att de menar att det är bättre att ha Arlanda, att eventuellt
            bygga ut Arlanda och kanske kombinera det med flygplatser en bit
            ifrån, t.ex. Skavsta.
          </note>
          <note>
            Det har hänt mycket i området på sista tiden. Vi har fått X 2000-tåg
            på Svealandsbanan som fr.o.m.
          </note>
          <note>
            årsskiftet snabbt går via Eskilstuna, Strängnäs och
          </note>
          <note>
            Södertälje direkt upp till Arlanda. Från den tänkta flygplatsen
            tar det knappt trekvart upp till Arlanda.
          </note>
          <note>
            Man kan fråga sig om Stockholmsregionens södra delar inte bör
            finnas kvar med de kvaliteter som många söker fast de vill bo
            i en storstad, nämligen natur, lugn och ro - helt enkelt ett fint
            boende.
          </note>
          <note>
            Jag och Miljöpartiet med mig menar att om man lägger en flygplats
            på Södertörn omöjliggör man just de fina kvaliteter som finns
            i södra Stockholmsområdet. Det är bara att konstatera att hela
            Stockholmsområdet i dag är en arbetsmarknad. På vissa ställen
            bor man, och på andra ställen arbetar man. När vi har fått så
            bra kommunikationer, som det nya tåget, fungerar det alldeles
            utmärkt.
          </note>
          <note>
            Jag skulle alltså vilja fråga ministern: Anser ministern att
            man i den prövning som ska göras enligt
          </note>
          <note>
            17 kap. i den nya miljöbalken, där man framför allt ska titta
            på 1 och 2 kap., kommer att se till att de andra värden som finns
            i området - t.ex. grönområden, människors möjligheter till rekreation
            och till ett fridfullt boende, fågelsträck, naturvärden typ berguv
            och trädlärka - får den tyngd som man skulle önska i de här sammanhangen?
            Eller är det, som vanligt, kommunikationerna som blir vägledande?
          </note>
          <note type="speaker">
            Anf. 44 MICHAEL HAGBERG (s):
          </note>
          <note>
            Fru talman! Miljöministern! Jag får tacka Gudrun
          </note>
          <note>
            Lindvall för att vi får chansen att diskutera flygplatsfrågan
            i Stockholmsregionen. Det behövs mer kapacitet när det gäller
            flygtrafik i Stockholmsområdet och i de här delarna av landet
            - den saken är klar.
          </note>
          <note>
            När utredningen från Luftfartsverket har kommit är det viktigt
            att vi får diskutera frågan snabbt men ändock ingående med miljöministern.
            Det förslag som nu ligger för de södra delarna av Stockholmsområdet
            får stora miljömässiga konsekvenser, som det blir svårt att passa
            in tillsammans med den miljöbalk som vi nu har som ett verktyg
            när det gäller att stimulera bra miljöarbete för framtiden.
          </note>
          <note>
            Det finns anledning att tänka på att det blir väldigt stora ingrepp
            i den orörda natur som invånarna i
          </note>
          <note>
            Stockholm och de tillresta turisterna har anledning att besöka
            i det här området. Det gäller den infrastruktur som behövs för
            en flygplats, men det gäller också de idéer som finns om att bygga
            ut hamnkapaciteten i
          </note>
          <note>
            Nynäshamnsområdet. Det innebär också stora ingrepp i samma område.
          </note>
          <note>
            Det här oroar mig. Därför är det viktigt att miljöministern tar
            med sig åsikterna när det gäller de miljökonsekvenser som det
            får för framtiden att bygga en flygplats på det här stället. Men
            vi behöver flygplatskapacitet - den saken är klar.
          </note>
          <note type="speaker">
            Anf. 45 TOMMY WAIDELICH (s):
          </note>
          <note>
            Fru talman! Jag tycker att det svar vi i dag har fått av miljöministern
            är positivt, när han säger att flygplatsfrågan ska få en allsidig
            prövning. I det sammanhanget tycker jag också att det är viktigt
            att vi ser miljöperspektivet regionalt.
          </note>
          <note>
            Gudrun Lindvall pekar i sin interpellation på en viktig slutsats,
            som också Luftfartsverket har lyft fram i sin utredning, nämligen
            att antalet flygpassagerare till Stockholmsregionen beräknas fördubblas
            inom en tjugoårsperiod. Det innebär i praktiken att det behövs
            ett nytt Arlanda. Förutom de tre landningsbanor som färdigställs
            - den tredje håller på att byggas - behövs det alltså uppemot
            tre nya. Man kan då fråga sig var de landningsbanorna ska ligga.
          </note>
          <note>
            Jag tror att Skavsta kan bidra till att lätta på trycket i vår
            region när det gäller godstransporter. Men liksom Luftfartsverket
            tror jag tyvärr inte att Skavsta kan lätta på trycket när det
            gäller persontransporter.
          </note>
          <note>
            Då återstår att lägga det antingen på Arlanda eller någon annanstans
            i regionen.
          </note>
          <note>
            Vad vi bör fundera på när det gäller Arlanda, inte minst av miljöskäl,
            är var taket går för utbyggnaden.
          </note>
          <note>
            Jag tror att det skulle kunna gå att bygga en fjärde bana på
            Arlanda. Då krävs inte heller några omfattande terminalbyggnationer.
            Men om vi ska bygga en fjärde och en femte bana krävs det i princip
            en ny flygplats, med nya terminaler runtomkring. Det kommer också
            att leda till ett ökat tryck både på buller och på anslutningstrafik
            till Arlanda. Vi vet att inte minst biltrafiken är ett stort miljöproblem.
          </note>
          <note>
            En ny flygplats på Södertörn skulle i det perspektivet kunna
            avlasta utbyggnadstrycket på Arlanda och minska såväl flygtransporterna
            som biltransporternas längd. Det är bra för miljön.
          </note>
          <note>
            En ny flygplats på Södertörn skulle också ge bättre möjlighet
            att avveckla Bromma flygplats. Vi vet att avtalet går ut inom
            tio år. Bromma flygplats ligger verkligen inom ett tättbebyggt
            område. Där är det inte bara miljöskäl som talar för en avveckling
            utan också säkerhetsskäl.
          </note>
          <note>
            Jag välkomnar ministerns besked om en allsidig prövning och hoppas
            att det regionala perspektivet också kommer att finnas med i en
            sådan framtida prövning.
          </note>
          <note>
            Anf. 46 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Självfallet ska det ske en allsidig prövning av den
            här frågan. Även regionala perspektiv ska naturligtvis finnas
            med i bilden. De perspektiven är ju inte i första hand mitt ansvarsområde,
            även om jag med min förankring i södra Stockholm ofta klagar över
            den övervikt som norra Stockholm har i alla sammanhang, delvis
            beroende på Arlandas lokalisering.
          </note>
          <note>
            När det gäller Gudrun Lindvalls fråga till mig om jag anser att
            det här - vilket ärende det blir vet vi inte än - kommer att prövas
            helt i enlighet med miljöbalken och om de olika faktorer som hon
            nämner kommer att vägas in i beslutet, är mitt besked naturligtvis
            ett klart ja.
          </note>
          <note>
            Våra partier står ju båda bakom miljöbalken, och vi har arbetat
            för att miljöbalken ska bli ett effektivt och bra instrument när
            det ska göras prövningar av den typ av omfattande miljöpåverkan
            som en etablering av en stor flygplats innebär. Jag tror att jag,
            utan att på något sätt sväva på målet, kan utlova att en sådan
            prövning kommer till stånd.
          </note>
          <note>
            Jag vill också säga att jag har stor respekt för de olika miljömässiga
            svårigheter som det skulle innebära att lokalisera en ny storflygplats
            på Södertörn. Jag får passa på att tacka de många som har hört
            av sig till mig med synpunkter, inte minst på konsekvenserna för
            antroposofernas värdefulla verksamhet i Järna.
          </note>
          <note>
            Det är bra att de synpunkterna har kommit in i beredningen i
            ett tidigt skede.
          </note>
          <note>
            Sedan finns det en liten markering som jag måste göra. Vi arbetar
            här med väldigt optimistiska prognoser över flygtrafikens fortsatta
            utveckling. Tommy
          </note>
          <note>
            Waidelich nämnde att antalet flygpassagerare till och från Stockholm
            kommer att fördubblas på en tjugoårsperiod. Om man drar ut kurvorna
            och gör en trendframskrivning av det slag som vi på 70-talet lärde
            oss att man kanske ska akta sig för, blir det på det sättet.
          </note>
          <note>
            Med tanke på den oerhört viktiga roll som jag anser att klimatfrågan
            måste ha i framtiden, vill jag betona att vi ännu inte vet om
            flyget får klimatpolitiskt utrymme för den kraftfulla expansionen.
            Visserligen står flyget i dag för ungefär 6 % av de totala utsläppen
            av koldioxid, men vi vet samtidigt att hela trafiksektorn, i motsats
            till energisektorn, ständigt ökar sina utsläpp av framför allt
            koldioxid. Samtidigt vet vi också att vår ambition måste vara
            att minska utsläppen.
          </note>
          <note>
            Vi vet alltså inte i dag om vi får plats med den här kraftfulla
            expansionen inom ramen för en ansvarsfull klimatpolitik.
          </note>
          <note type="speaker">
            Anf. 47 GUDRUN LINDVALL (mp):
          </note>
          <note>
            Fru talman! Det finns mycket mer att säga i den här frågan.
          </note>
          <note>
            Den ökning som Luftfartsverket förespråkar, nämligen en ökning
            av antalet passagerare till 33
          </note>
          <note>
            miljoner till år 2020, är naturligtvis fullkomligt oacceptabel
            med tanke på att just klimatförändringen är det största globala
            miljöhotet. En sådan ökning kräver helt andra flygplan än dagens.
            Det ekologiska utrymme som vi svenskar har är långt mer än överskridet.
            Dessutom kommer en sådan här flygplats att kreera mer trafik.
            Nya flygplatser skapar trafik. Det skulle också göra att vårt
            ekologiska fotavtryck blev ännu större. Även där handlar det om
            NOX och koldioxid.
          </note>
          <note>
            Från mitt parti menar vi att vi måste se över flyget. Det är
            självklart att flyg ska användas på långa sträckor, men i dagens
            läge med allt större utveckling av nya typer av tåg - det har
            också visat sig att tågen används i väldigt stor utsträckning
            - måste vi fundera på om vi inte kan försöka få över alltfler
            av dagens flygpassagerare som gör kortare resor till tåget. Tåg
          </note>
          <note>
            Stockholm-Malmö och Stockholm-Göteborg fungerar alldeles utmärkt.
            Faktum är att man dessutom sparar tid på att åka tåg.
          </note>
          <note>
            Med den typen av hänsynstagande även till miljön måste man alltså
            försöka hitta sätt att minska flygets omfattning. Då kan man verkligen
            ifrågasätta om det är en stor flygplats som vi ska använda pengarna
            till.
          </note>
          <note>
            Det är en fråga om hur vi använder de gemensamma medlen. Är det
            storflygplatser vi ska bygga, eller är det kanske annat i samhället
            som bör prioriteras? Är det människan, barnomsorgen, skolan, vården
            osv.
          </note>
          <note>
            som också ska finnas med i framtida beräkningsmodeller, och som
            helt klart kommer att kosta även i framtiden?
          </note>
          <note>
            Dessutom ligger alltså Ytterjärna, som miljöministern nämnde,
            inom detta område - en antroposofisk verksamhet som faktiskt är
            den fjärde största arbetsgivaren i Södertälje kommun. Man har
            där en mängd verksamheter, ofta för barn som har mycket problem,
            t.ex. autistiska barn. Det skulle vara omöjligt att fortsätta
            bedriva den verksamheten vid en flygplats, därför att bullerstörningen
            skulle bli så stor att den typen av barn, som ofta behöver lugn
            och ro, inte skulle kunna vara kvar.
          </note>
          <note>
            Här finns också ett av Sveriges äldsta områden med ekologiskt
            lantbruk. Det är inte så kul att få flygplansfotogen över ekologiskt
            lantbruk. Det påverkar rejält. Den lokaliseringen måste i så fall
            också ifrågasättas. Som jag ser det vore det svårt för den verksamheten
            att finnas kvar i området - en verksamhet som kanske är mer uppmärksammad
            internationellt än nationellt.
          </note>
          <note>
            Det finns alltså mycket som talar emot den här flygplatsen. När
            det gäller beräkningarna för buller blir vi som inte tycker att
            den här flygplatsen är en bra idé alltmer förvånade. Man beräknar
            årsmedelvärden. Om man tittar på årsmedelvärden, s.k. FBN-
          </note>
          <note>
            värden, verkar det inte så farligt, men när ett flygplan lyfter
            är det inte årsmedelvärdet som är intressant utan det buller som
            åstadkoms just då. Detta buller är rejält och det stör.
          </note>
          <note>
            När det gäller det här området kommer man att flyga rakt över
            Södertälje tätort. Som gammal Södertäljebo måste jag säga att
            detta nog är ett av de största hot mot den tätorten som jag har
            varit med om under min livstid. Här blir det inte det naturnära,
            lugna och sköna boende som många har velat ha - ett boende på
            så pass avstånd från storstaden men som man ändå lätt kan ta sig
            till. Det kommer att innebära att de som kan flytta kommer att
            göra det. Det ser jag inte som någon speciellt bra utveckling
            av Södertörn. Däremot kan man se att Södertörn har enormt fina
            möjligheter att utvecklas som det högklassiga boendet söder om
          </note>
          <note>
            Stockholm - ett boende som alltfler blir intresserade av. Vi
            vet att det i dag går flyttströmmar mot tätort men också mot nära
            landsbygd. Svealandsbanan är ett typexempel på detta. Alltfler
            människor flyttar ut till
          </note>
          <note>
            Sörmland.
          </note>
          <note>
            Jag hoppas verkligen att den här frågan får en mycket allsidig
            belysning och att den sätts i relation till våra stora miljömål
            och framför allt till klimatförändringen.
          </note>
          <note type="speaker">
            Anf. 48 MICHAEL HAGBERG (s):
          </note>
          <note>
            Fru talman! Vi har talat väldigt mycket om persontransporter,
            och jag vet att miljöministern är väldigt engagerad i klimatkommissionens
            arbete och det resultat som det kommer att få i framtiden både
            fört vårt land och i resten av Europa. Därför tycker jag att vi
            kan lyfta blicken lite grann från bara persontransporterna och
            också diskutera hur vi kan transportera både människor och gods
            på ett mer miljömässigt sätt nu och i framtiden.
          </note>
          <note>
            Jag kommer också att vara lite regionalpolitiker, precis som
            föregående talare var när det gällde hennes bostadsort. I östra
            Sörmland har vi ett väl fungerande godstransportcentrum med Oxelösunds
            hamn, som numera aktivt samarbetar med Norrköpings hamn. Parallellt
            kan vi använda Skavstas resurser när det gäller transporter av
            gods - en verksamhet som man kan ha när det inte är så starkt
            tryck på persontransportdelen.
          </note>
          <note>
            Jag vill uppmana miljöministern att vid regeringens beredning
            av frågor som gäller transporter av både människor och gods i
            framtiden ta hänsyn till de flygplatser och de godstransportcentrum
            som vi har i
          </note>
          <note>
            Stockholms närhet, så att vi slipper transporter som sker på
            ett miljömässigt mer tråkigt sätt. Om vi ser till att transportströmmarna
            styrs från centrala Stockholm, t.ex. från hamnen i Värtan, på
            ett miljömässigt sätt, kommer vi att kunna minska en del klimatproblem
            i framtiden.
          </note>
          <note type="speaker">
            Anf. 49 TOMMY WAIDELICH (s):
          </note>
          <note>
            Fru talman! Miljöministern talade tidigare om prognoser. Jag
            var i går på Arlanda för att lyssna lite på vad de där har för
            framtidsplaner. Det visade sig att prognoserna redan har överträffats
            på grund av den höga tillväxt som vi har här i Stockholmsregionen.
          </note>
          <note>
            Vi kan senast i dag läsa i Dagens Nyheter om
          </note>
          <note>
            Stockholm som Europas Silicon Valley, ett nytt IT-
          </note>
          <note>
            centrum. Vi ser Stockholmsregionens roll som en knutpunkt i Östersjöregionen,
            så vi kommer - oavsett om vi vill det eller inte, Gudrun Lindvall
            - att få se fler internationella flygplansrörelser i den här regionen.
            Jag vill inte hindra en sådan utveckling. Jag ser positivt på
            den, inte minst för tillväxten, för Stockholmsregionen och för
            övriga landet. Däremot ska vi självfallet ställa miljömässigt
            hårda krav på flyget och inte minst på nya flygplatser, så att
            de blir betydligt skarpare miljömässigt än de som finns i dag.
          </note>
          <note>
            När det gäller klimatproblemet vet vi att det stora problemet
            faktiskt är biltrafiken, inte minst i storstadsregionerna, och
            det är något som vi får fortsätta att diskutera. Men vi bör också
            tänka på att om vi sprider flygplatser både norr och söder om
            Stockholm, minskar antalet biltransporter. Vi får alltså närmare
            till flygplatserna, och det är också bra för miljön.
          </note>
          <note>
            Skärpt krav på flyget, men inte på bekostnad av
          </note>
          <note>
            Stockholmsregionens tillväxt. Vi ska se till att vi får en bra
            miljö och förlägga flygplatserna så att det gynnar miljön.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 16.37 på förslag av andre vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            8 § (forts.) Svar på interpellation 1999/2000:141
          </note>
          <note>
            om flygplats på Södertörn
          </note>
          <note>
            Anf. 50 Miljöminister KJELL LARS-
          </note>
          <note>
            SON (s):
          </note>
          <note>
            Herr talman! Jag tror att det var Michael Hagberg som tidigare
            i debatten sade att vi måste styra godstransporterna försiktigt.
            Det anknyter till behovet av att inte se transportarbetet som
            flyget, järnvägen och bilarna utan försöka hitta ett sätt att
            övergripande diskutera behovet att kunna flytta människor eller
            gods från en punkt till en annan. I det perspektivet är det också
            viktigt att minnas att transportarbetet i dag enligt alla bedömningar
            jag har tagit del av inte bär sina fulla miljökostnader. Det är
            dessutom en bristande konkurrens mellan transportslagen såtillvida
            att de internationella transportslagen inte har samma typ av miljöavgifter
            eller energiskatter som de mer interna transportslagen har. Flyget
            är subventionerat i det avseendet t.ex. gentemot landsvägstransporter,
            men naturligtvis också gentemot transporter på räls.
          </note>
          <note>
            Jag tror att det är viktigt att ha det i minnet när man hör det
            Tommy Waidelich säger - jag tror att det var han - om att prognoserna
            kommer att överträffas och att det kommer att ske oavsett vad
            vi gör åt det.
          </note>
          <note>
            Det är att som politiker ta på sig en oerhört passiv roll. Det
            är möjligt att flygets prognoser kommer att överträffas därför
            att flyget även när det får bära sina fulla kostnader, vilket
            jag hoppas sker snart, är ett så pass snabbt, flexibelt och effektivt
            transportmedel.
          </note>
          <note>
            Men det måste då ske samtidigt som koldioxidutsläppen och utsläppen
            av klimatpåverkande gaser från andra verksamheter minskar, och
            de måste minska bra mycket mer än vad flygets utsläpp tillåts
            öka. Vi kommer att behöva minska utsläppen av växthusgaser ordentligt
            i framtiden.
          </note>
          <note>
            Jag tycker att man ska ha med detta perspektiv när man bedömer
            de prognoser som nu finns om en väldigt snabb utveckling av flyget.
            Jag tror att koldioxidutsläppen från flyget mellan de två åren
            1997
          </note>
          <note>
            och 1998 ökade med 13-14 %. Även om flyget i dag har ett utsläpp
            av koldioxid som "bara" utgör ungefär
          </note>
          <note>
            6 % av de totala utsläppen kommer utsläppen från flyget med en
            så snabb expansion att bli viktigare och viktigare i den klimatpolitiska
            ekvationen.
          </note>
          <note>
            Gudrun Lindvall diskuterade behovet av att se över flygets roll
            i transportpolitiken, och jag tror att det är precis det jag har
            gjort just nu.
          </note>
          <note>
            Gudrun ställde också frågan om flygplatser eller människor ska
            prioriteras. Det är också en lite farlig fråga. Är det någonting
            vi vet är det att kommande flygplatser kommer att kunna bära sina
            egna kostnader, dvs. att det är de resande som betalar. De pengar
            som flygplatserna kostar kommer inte att stå till buds för de
            mer sociala insatser som Gudrun Lindvall jämförde med. Det är
            inte där problemet ligger.
          </note>
          <note type="speaker">
            Anf. 51 GUDRUN LINDVALL (mp):
          </note>
          <note>
            Herr talman! Detta är första gången vi diskuterar flygplats på
            Södertörn. Jag tror inte alls att det är den sista innan beslut
            kommer.
          </note>
          <note>
            Jag har vid andra tillfällen sett hur kostnader för vägar måste
            bäras av en kommun. Jag kan t.ex. se den bro som man nu planerar
            att bygga parallellt med motorvägsbron i Södertälje. Det finns
            alltid kringkostnader runt en flygplats som den på Södertörn som
            kommer att drabba en kommun. Även om det inte är kostnader för
            flygplatsen kommer det kostnader för anslutningsvägar, osv. Jag
            är, med den erfarenhet både av Svealandsbanan och Saltsjöbron
            som jag har, övertygad om att en sådan här stor flygplats skulle
            kosta kommunen pengar.
          </note>
          <note>
            Inför folkomröstningen om kärnkraft 1980 gjorde alternativrörelsen
            en plan som hette Malte - en energiplan - som vi blev enormt utskällda
            för, för man sade att vi aldrig skulle använda så lite energi
            i Sverige. Jag kan konstatera att vi aldrig har använt så mycket
            energi. Jag tror att det är likadant med de siffror som nu finns
            för flyget. Man tror att det ska dubbleras från 16 miljoner passagerare
            i dag till 33
          </note>
          <note>
            miljoner år 2020. Jag tror att också det är den typ av prognos
            som man ska vara väldigt skeptisk till. Den typen av prognoser
            visar sig sällan riktiga. Det är någon sorts kalkyler som är en
            gissning om framtiden.
          </note>
          <note>
            Jag tycker att det är viktigt, som miljöministern också säger,
            att vi ställer oss frågan vad som är ekologiskt långsiktigt hållbart
            i ett samhälle. Jag och
          </note>
          <note>
            Miljöpartiet menar att något som inte är ekologiskt långsiktigt
            hållbart är sättet vi transporterar oss på i dag. Vi måste faktiskt
            vara kritiska mot flyget och fundera på på vilket sätt flyget
            kan finnas i ett ekologiskt hållbart samhälle. Jag tror inte att
            det är på det sätt som Luftfartsverket spekulerar om när man tror
            att man ska fördubbla antalet flygpassagerare på 20
          </note>
          <note>
            år.
          </note>
          <note>
            Jag tror att det är väldigt viktigt att sätta in flyget i ett
            sådant sammanhang när vi diskuterar nya storflygplatser. Är detta
            sätt att resonera och tänka på hållbart om vi vill skapa ett ekologiskt
            hållbart samhälle? Jag är övertygad om att vi just därför kommer
            att återkomma till den diskussionen. Jag tackar för debatten.
          </note>
          <note>
            Anf. 52 Miljöminister KJELL LARS-
          </note>
          <note>
            SON (s):
          </note>
          <note>
            Herr talman! Jag tror också att diskussionen knappt mer än har
            börjat och att det kommer att diskuteras mycket både om en flygplats
            på Södertörn och de lokaliseringsproblem som det innebär och om
            flyget som en del i ett transportsystem som måste anpassa sig
            till de krav som klimatpolitiken ställer.
          </note>
          <note>
            En liten parentes: Det är klart att det blir kringkostnader för
            kommunen. Jag tror att väldigt många också kommer att hävda att
            en sådan flygplats genererar stora intäktsmöjligheter för kommunen,
            men det är inte den diskussionen om vi för här i dag.
          </note>
          <note>
            Avslutningsvis vill jag säga att man ibland möter
          </note>
          <note>
            - jag har mött den i de diskussioner jag har varit inblandad
            i de senaste månaderna - attityden att det är politiker som vill
            stoppa den frihet som möjligheterna att röra sig innebär, om det
            så är med bil, med flygplan eller med tåg. Jag är den första att
            bejaka den friheten. Jag är den första att erkänna de stora värden
            som ligger i att vi kan köpa saker från andra länder och kanske
            ännu mer i att vi själva kan resa i andra länder och ta del av
            andra kulturer och andra naturvärden som finns runtom på jorden.
          </note>
          <note>
            En avslutande synpunkt skulle vara att det inte är vi som lägger
            hinder i vägen för detta. Egentligen är det världens bilindustri
            och världens flygplansindustri som i utvecklingen av sina flygplan
            och sina bilar avgör hur mycket dessa kommer att kunna användas
            i framtiden. De miljökrav som vi diskuterar är inga påfund av
            oss miljöpolitiker, utan det är helt enkelt restriktioner som
            sätts av det jordklot som vi är satta att förvalta.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1999/2000:172 om miljöstyrande avgifter
          </note>
          <note>
            Anf. 53 Miljöminister KJELL LARS-
          </note>
          <note>
            SON (s):
          </note>
          <note>
            Herr talman! Per-Richard Molén har frågat mig om jag avser att
            dels lägga ett förslag om ett fungerande trafiksystem i storstadsregionen
            där de som avstår från bilen har reella transportalternativ, dels
            lägga ett förslag där de som fortsätter använda bilen och betalar
            avgiften kan göra det utan köer och trängsel. Per-Richard Molén
            har också frågat om jag avser att kompensera bilisterna för den
            "extraskatt" som bil- eller vägavgifterna utgör.
          </note>
          <note>
            Jag vill först tacka Per-Richard Molén för en intressant interpellation
            som andas förståelse för behovet av nya grepp för att lösa Stockholms
            trafikproblem, bl.a. när det gäller behovet av någon form av vägavgifter.
          </note>
          <note>
            På Per-Richard Moléns första fråga vill jag svara att det är
            en nationell angelägenhet att trafiken i
          </note>
          <note>
            Stockholmsregionen fungerar rationellt. I debatten framställs
            ofta en motsättning mellan att miljöanpassa trafiksystemet och
            att få ett system som gynnar regionens ekonomiska utveckling.
            Jag är för min del mycket optimistisk när det gäller möjligheterna
            att driva en politik som samtidigt gynnar ekonomisk tillväxt och
            förbättrar miljön.
          </note>
          <note>
            En nyckelfråga i sammanhanget är att man samtidigt som man ökar
            kapaciteten i trafiksystemet måste värna goda boendemiljöer och
            det rika arv i form av naturmiljöer och kulturmiljöer som finns
            i Stockholmsregionen. En huvudambition måste därför vara att minimera
            transportapparatens intrång i landskapet.
          </note>
          <note>
            Jag vill poängtera att jag som miljöminister inte kan lägga fram
            förslag om hur Stockholmsregionens trafiksystem ska utformas.
            Ansvaret inom regeringen är fördelat så att det är näringsministern
            som har till uppgift att hantera frågor om planering av infrastruktur.
            De förslag och beslut som krävs måste dessutom grunda sig i en
            kommunal och regional vilja. Staten kan dock fungera som en viktig
            tredje part.
          </note>
          <note>
            Just nu händer det mycket inom det här området.
          </note>
          <note>
            Bl.a. vill jag nämna följande:
          </note>
          <note>
            · i dagarna har remissvaren kommit in angående underlaget inför
            kommande infrastrukturbeslut,
          </note>
          <note>
            · flera av remissvaren på utredningen om miljöstyrande vägavgifter
            har också nyligen kommit in till regeringen,
          </note>
          <note>
            · Vägverket har redovisat åtgärder och styrmedel för att nå miljömålen,
          </note>
          <note>
            · Banverket och Vägverket har under hösten presenterat två alternativ
            för järnvägsspår och vägförbindelser genom centrala Stockholm.
          </note>
          <note>
            Regeringen har nu att hantera dessa frågor. Jag vill inte föregripa
            denna beredning, men jag kommer naturligtvis att delta mycket
            aktivt i den. När det gäller vissa av frågorna har jag ju redan
            tidigare tydligt deklarerat min ståndpunkt, och denna står jag
            naturligtvis fast vid.
          </note>
          <note>
            Om jag försöker besvara Per-Richard Moléns fråga mer principiellt
            så vill jag börja med att konstatera att jag liksom Per-Richard
            Molén är övertygad om att det krävs en kombination av åtgärder
            för att komma till rätta med de problem trafiken orsakar i tätorter.
            Vi måste se till att utnyttja nuvarande infrastruktur mera effektivt
            så att t.ex. köproblemen minimeras. I det sammanhanget är ett
            system med avgifter på trafiken i rusningstid som jag ser det
            ett viktigt element. De som väljer att avstå från bilen måste
            naturligtvis ges attraktiva alternativ.
          </note>
          <note>
            Åtgärderna som krävs för att få till stånd dessa alternativ rör
            allt från samhällsplanering och fysiska åtgärder till användande
            av ny teknik, kunskapsspridning och informationsinsatser. Kapaciteten
            på pendeltåg, tunnelbana och bussar måste öka samtidigt som standarden
            måste bli bättre. Det krävs kortare gångavstånd, tätare nät, högre
            turtäthet, ökad trygghet och högre komfort för att locka nya grupper
            resande.
          </note>
          <note>
            Vad gäller Per-Richard Moléns andra fråga anser jag att de vägavgifter,
            som kan utgöra en viktig del i ett åtgärdspaket för att Stockholmstrafikens
            problem ska kunna lösas, måste utformas främst med tanke på huvudsyftet,
            nämligen att avskaffa bilköerna. Systemets tekniska utformning,
            avgiftsnivåer m.m. ska se till att köerna försvinner, men exakt
            hur ett sådant system ska vara utformat tekniskt och vilka avgiftsnivåer
            som krävs kan med säkerhet inte fastställas förrän systemet varit
            i drift ett tag. De modellkörningar som gjorts pekar mot att de
            avgiftsnivåer som krävs för att avskaffa rusningstrafikens köer
            ligger i nivå med vad en resenär med buss eller tunnelbana betalar
            för att resa inom innerstaden.
          </note>
          <note>
            Som svar på Per-Richard Moléns tredje fråga vill jag ånyo poängtera
            att syftet med att införa vägavgifter på Stockholmstrafiken måste
            vara att minska trafiken under de mest belastade perioderna så
            att köer undviks. Att återföra pengarna till dem som betalar avgifterna
            skulle sannolikt endast leda till att systemet skulle bli mindre
            effektivt och till att avgiftsnivåerna skulle drivas upp på ett
            orealistiskt och onödigt sätt. På sikt är det från samhällsekonomisk
            synpunkt sannolikt bäst om medlen kan användas fritt av regionens
            politiska organ. Exakt hur denna fråga löses bör dock diskuteras
            mellan regeringen och regionens företrädare.
          </note>
          <note type="speaker">
            Anf. 54 PER-RICHARD MOLÉN (m):
          </note>
          <note>
            Herr talman! Jag vill tacka för ett upplysande och grundligt
            svar på min interpellation och på de tre frågor som jag har ställt.
            Den här interpellationen har väckts mot bakgrund av den debattartikel
            som miljöministern presenterade för någon månad sedan där han
            på ett i mitt tycke relativt ensidigt sätt beskrev behovet av
            någon form av vägtullar eller trängselavgifter för att komma till
            rätta med Stockholms trafikproblem.
          </note>
          <note>
            Det behövs åtgärder - i Stockholmsregionen i all synnerhet. Köerna
            är långa. Väntetiderna är långa.
          </note>
          <note>
            Det finns många problem. Därför finns det ett intresse från oss
            alla att på något sätt finna lösningar. De lösningarna står inte
            enbart att finna på miljöområdet.
          </note>
          <note>
            Det måste till ganska omfattande investeringar i
          </note>
          <note>
            Stockholmstrafiken. Det handlar om förstärkningar av pendeltrafiken,
            genomfartsleder både söderifrån och norrifrån och även investeringar
            på järnvägsområdet.
          </note>
          <note>
            Då kan naturligtvis de här tankarna på trängselavgifter och vägtullar,
            som internationellt alltmer har kommit att väcka intresse, även
            kunna tänkas vara en del av en lösning för Stockholm. Jag vill
            personligen deklarera att det finns all anledning att öppet fundera
            över de här frågorna och över om det här kan vara en väg. Men
            då är det också väldigt viktigt att vi inte bidrar till en debatt
            som skapar motsättningar. Jag har en känsla och ett starkt intryck
            av att den debattartikel som miljöministern presenterade gräver
            mer diken än den bygger broar.
          </note>
          <note>
            Det är skada. Ska vi på något sätt få en lösning av
          </note>
          <note>
            Stockholms trafikproblem så gäller det nog att vi försöker finna
            en lösning över partigränserna. De argument och synpunkter som
            läggs fram bör vara väl avvägda och inte alltför mycket präglade
            av överdrifter.
          </note>
          <note>
            Den här debattartikeln bemöttes i rätt mycket av miljöministerns
            partivän Kjell-Olof Feldt, som var mycket kritisk. Dennes artikel
            har sedan i sin tur bemötts på nytt av Kjell Larsson. Man kan
            fundera lite grann över vad Kjell Larsson i det svar som då kom
            fram egentligen menar om det här med avgifter av olika slag på
            trafikområdet. Man kan fråga sig vad
          </note>
          <note>
            Kjell Larsson är ute efter. Kjell Larsson antyder att inkomsterna
            från vägavgifter kan användas på ett sätt som gynnar låginkomsttagare.
            Man kan fundera på om det är Kjell Larssons uppfattning att trängselavgifter
            och vägtullar ska användas i mer allmänna fördelningspolitiska
            sammanhang.
          </note>
          <note>
            Jag har ett intryck av att om man går fram på den linjen, med
            tanke på den trafikbeskattning som i dag drabbar biltrafikanterna
            väldigt hårt, då är det väldigt ringa möjligheter till framgång
            om man ska försöka finna någon form av överenskommelse eller framkomlighet
            när det gäller att ytterligare beskatta trafikanterna med trängselavgifter
            och vägtullar.
          </note>
          <note type="speaker">
            Anf. 55 SVEN BERGSTRÖM (c):
          </note>
          <note>
            Herr talman! Det är en intressant debatt, det här om miljöstyrande
            avgifter. Jag tycker att det är positivt att också Moderaterna
            närmar sig den här diskussionen på ett konstruktivt sätt, precis
            som miljöministern säger.
          </note>
          <note>
            Jag läste, möjligen till skillnad från Per-Richard
          </note>
          <note>
            Molén, debattartikeln av miljöministern i DN som ett mycket försiktigt
            men mycket konstruktivt försök att tackla de problem som vi alla
            står inför och som vi måste försöka hantera - ju snabbare desto
            bättre. Jag har dock noterat att det här var en kontroversiell
            fråga som väckte en del debatt även i miljöministerns eget parti.
            Man kan uppenbarligen läsa saker och ting väldigt olika, för jag
            uppfattade inte alls det här som att det var att gräva diken och
            skapa problem. Jag såg det som en öppning för att på ett konstruktivt
            sätt diskutera hur man kan hantera de växande problem som vi har
            i våra storstäder - i synnerhet kanske i
          </note>
          <note>
            Stockholmsområdet.
          </note>
          <note>
            Per-Richard Molén och jag var ju i höstas i väg till England
            med trafikutskottet. Vi tittade på hur man i den mycket större
            staden London hanterar sina miljöproblem. Där var man, om jag
            uppfattade saken rätt, ganska enig om att den tid är förbi då
            man kunde bygga bort bil- eller trängselproblemen genom ständigt
            nya kringfartsleder, motortrafikleder och motorvägar. Man var
            helt inne på att försöka hantera det hela genom att skapa en attraktiv
            kollektivtrafik och tydliga regler för bilismen. Man släpper fram
            den nödvändiga bilismen, som självklart måste finnas, men man
            försöker få människor som dagligen pendlar att använda alternativa
            kommunikationssätt, kollektiva kommunikationer.
          </note>
          <note>
            I det sammanhanget är det naturligtvis en tragedi att vi i dag
            har ett kaos i kollektivtrafiken i Stockholmsområden. Det gör
            att människor återgår till att köra bil i stället för att närma
            sig kollektivtrafiken, se att den fungerar bra och är ett utomordentligt
            alternativ.
          </note>
          <note>
            Miljöministern säger i sitt svar något som jag tycker att mycket
            positivt. En nyckelfråga i sammanhanget är att man samtidigt som
            man ökar kapaciteten i trafiksystemet - och jag läser det som
            kollektivtrafiksystemet - måste värna goda boendemiljöer och det
            rika arv i form av naturmiljöer och kulturmiljöer som finns i
            Stockholmsregionen. Som centerpartist sätter jag stort värde på
            det eftersom vi var med och introducerade nationalstadsparken
            och genom åren slagits för att de gröna värdena måste ha en central
            plats i diskussionen.
          </note>
          <note>
            Per-Richard Molén säger i sin interpellation: Att ensidigt för
            bilisterna införa trafikavgifter skulle endast innebära en straffskatt
            och därmed ökade kostnader. Det innebär ingen lösning. Det är
            klart att enbart detta inte är någon lösning. Men i kombination
            med en mängd andra åtgärder tror jag att det är till nytta både
            för dem som behöver nyttja bilen även i storstadsområdena och
            för dem som är i behov av att pendla dagligen och göra det på
            ett effektivt sätt.
          </note>
          <note>
            Vi får betydande tidsvinster om vi kan begränsa bilismen, vi
            får ökad framkomlighet, vi får minskad trängsel, vi får mindre
            miljöbelastning - det återkommer vi till i nästa interpellationsdebatt
            - och vi får ett effektivare trafikarbete. Det borde vara till
            nytta både för dem som måste använda bilen och för alla andra
            som det är till gagn för att vi får en ökad framkomlighet i trafiksystemet
            totalt sett. Därför hälsar jag med tillfredsställelse att vi nu
            får en konstruktiv debatt om bilavgifter. Jag hoppas också att
            moderaterna blir en konstruktiv del av denna debatt.
          </note>
          <note type="speaker">
            Anf. 56 CARL-ERIK SKÅRMAN (m):
          </note>
          <note>
            Herr talman! Många har offentligen haft synpunkter på den besvärliga
            trafiksituationen i Stockholmsområdet. Statsrådet Larsson har
            talat om att man har kommit till vägs ände när det gäller utbyggnaden
            av både vägar och kollektivtrafik. Satsar man på kollektivtrafik
            leder det ingen vart. De som redan nu åker med kollektivtrafiken
            kommer att resa mer medan de som åker bil inte kommer att gå över
            till kollektivtrafiken i alla fall.
          </note>
          <note>
            Den för trafikfrågorna ansvarige i regeringen, statsrådet Rosengren,
            uttalade här i kammaren den
          </note>
          <note>
            2 november: "Stockholm är Sveriges huvudstad.
          </note>
          <note>
            Stockholm konkurrerar med andra huvudstäder. Det är viktigt att
            Stockholm ges möjligheter att utvecklas på ett sådant sätt att
            vi har en fungerande arbetsmarknad här. För att få en fungerande
            arbetsmarknad måste vi ha en trafiksituation som är något så när
            normal". Rosengren sade dessutom: "Trängseln på
          </note>
          <note>
            Essingeleden innebär inte bara minskad framkomlighet och tillförlitlighet.
            Även miljömässigt vill jag påstå att den är en stor belastning".
            Så pekade han på den undersökning som visade att en bilresa de
            12
          </note>
          <note>
            kilometerna från Bredäng till Norrtull i högtrafik tog nästan
            en timme i anspråk och att bränsleförbrukningen under de fyra
            långsammaste kilometerna var
          </note>
          <note>
            2 ½ liter i timmen. Det är klart att sådana miljöförhållanden
            kräver nya vägbyggen.
          </note>
          <note>
            Sett ur Stockholmsperspektiv är det naturligtvis positivt att
            regeringens trafikansvarige på det här sättet insett Stockholms
            stora trafikproblem. Det varslar om att Stockholmarna borde ha
            någonting att förvänta från staten i dessa avseenden. Jag utgår
            naturligtvis från att statsrådet Larsson därvid är solidarisk
            med sina ansvariga kolleger i regeringen.
          </note>
          <note>
            Att situationen är kritisk vet vi alla. I går gjordes ett uttalande
            bl.a. av gruppledarna för Socialdemokraterna i Stockholms stad
            och i landstinget och motsvarande gruppledare hos Moderaterna
            tillsammans med Kommunförbundets avdelningsordförande, Handelskammarens
            vd och landshövdingen. Där säger man: "För varje dag som går försämras
            trafiksituationen i länet och de norra och södra delarna av regionen
            kommer i längden inte att kunna fungera som en sammanhållen arbets-
            och bostadsmarknad". Man fortsätter: "Allt tyder på att länets
            befolkningsökning fortsätter, även om den ekonomiska tillväxten
            skulle avta. Det finns dessutom kommuner som anser att bristen
            på väginvesteringar utgör skäl mot att öka bostadsbyggandet. Sammantaget
            riskerar vi en högre arbetslöshet, som i sin tur leder till ökad
            segregation, etniskt, ekonomiskt och socialt."
          </note>
          <note>
            Herr talman! Stockholm betalar 5 ½ miljard i skatter på drivmedel
            och fordon och får ca 1,3 miljarder tillbaka i form av väginvesteringar,
            inklusive de lånemedel som vi har fått för Dennisavtalet. Skillnaden
            på 4,2 miljarder går Stockholms kommunikationsväsendet förbi.
            Vilken annan region i landet skulle acceptera detta?
          </note>
          <note>
            För Stockholms förhållanden, för miljön, för arbetsmarknaden
            och för landet i övrigt är det angeläget att staten gör någonting
            för att hjälpa till att reda upp kommunikationssituationen i Stockholm.
            Varför inte utse en kontaktman som för statens del kunde föra
            resonemanget med regionen och svara för kommunikationer, miljö
            och bostadsbyggande? Ett resultat måste fram. Annars klarar vi
            inte vare sig framkomligheten eller miljön.
          </note>
          <note>
            Anf. 57 Miljöminister KJELL LARS-
          </note>
          <note>
            SON (s):
          </note>
          <note>
            Herr talman! Jag tycker att det är väldigt glädjande att debatten
            förs på detta öppna och förutsättningslösa, nästan prövande, sätt.
            Vi har ett problem med trafiken i storstäderna. Det är trängsel,
            miljöproblem och även för den delen hälsoproblem. Ska man lösa
            den typen av stora problem där många intressen är inblandade krävs
            det att man orkar ha en bra, rationell, intellektuellt hederlig
            diskussion där man väger olika för- och nackdelar. Det jag har
            lärt mig efter många år i politiken är att man sällan när det
            gäller sådana problem hittar någon enkel lösning.
          </note>
          <note>
            Hade det funnits en enkel lösning på problemet hade den lösningen
            redan varit genomförd.
          </note>
          <note>
            Låt mig börja med att vända mig till Carl-Erik
          </note>
          <note>
            Skårman. Jag tycker att Carl-Erik Skårman har gett en väldigt
            tydlig beskrivning av hur tokigt trafiken i
          </note>
          <note>
            Stockholm fungerar. Visst ska Sveriges huvudstad ha en bra fungerande
            trafiksituation. Men den är inte bra.
          </note>
          <note>
            Sedan upprepar Carl-Erik Skårman resonemanget om resan mellan
            Bredäng och Norrtull som tar alldeles för lång tid och skapar
            alldeles för stor miljöpåverkan. Javisst. Det är utmärkt exempel
            på att det inte fungerar som det är i dag. Trafiksituationen fungerar
            inte.
          </note>
          <note>
            Det jag har sagt i min debattartikel är inte att vi inte ska
            bygga ytterligare vägar i Stockholm. Det måste vi förmodligen
            göra, med all den respekt vi måste visa för kultur- och naturmiljöerna
            som finns i denna stora vackra huvudstad. Det jag har sagt är
            att vi aldrig kommer att slutgiltigt lösa trängselproblemen genom
            den typen av åtgärder. Vi ska ha en bra fungerande kollektivtrafik
            så att de som nu åker bil kan åka med ett bra kollektivt och miljövänligt
            system.
          </note>
          <note>
            Tyvärr är kollektivtrafiksituationen i Stockholm i dag under
            all kritik genom de misslyckanden som vi nu upplever nästan dagligen.
            Det är inget bra exempel på hur vi ska lösa en storstads trafik-
            och miljöproblem. Jag har själv åkt både tunnelbana längs
          </note>
          <note>
            Essingeleden och bil på Essingeleden ända sedan jag flyttade
            till Stockholm år 1967. Under hela denna period, som nu är 33
            år, har man diskuterat att lösa trafikproblemen med olika typer
            av kringfartsleder med olika stora väginvesteringar. Det har inte
            blivit någonting av det.
          </note>
          <note>
            Därför må man vara lite skeptisk när det nu framställs som att
            den enda lösningen på Stockholms miljöproblem är att bygga de
            vägar som har diskuterats under så lång tid. Man har också länge
            diskuterat att införa någon form av trängselavgifter, miljöavgifter
            eller biltullar, och det har inte heller blivit av. Låt oss därför
            lägga alla dessa olika ingredienserna i en framtida bra trafikpolitik
            för storstäderna på bordet och föra precis den lugna och sansade
            diskussion som jag tyckte att de första replikerna gav uttryck
            för.
          </note>
          <note>
            Nu har jag tyvärr inte hunnit kommentera Sven
          </note>
          <note>
            Bergströms eller Per-Richard Moléns inlägg. Jag kommer tillbaka
            till dem i mitt nästa anförande.
          </note>
          <note type="speaker">
            Anf. 58 PER-RICHARD MOLÉN (m):
          </note>
          <note>
            Herr talman! Många av trafikproblemen i Stockholm emanerar från
            den hantering man ändå i viss mån kan hänföra till ett socialdemokratiskt
            spel under första hälften på 90-talet. Det fanns en överenskommelse,
            Dennisöverenskommelsen, att göra investeringar i vägnätet. Men
            när den socialdemokratiska regeringen kom till makten fanns det
            uppenbarligen anledning att mer värdesätta ett samarbete på regeringsnivå
            och bryta upp det avtal som var träffat. Det är det som nu är
            orsaken till att vi befinner oss i en situation där vi egentligen
            inte vet hur vi ska ta oss fram.
          </note>
          <note>
            Det är olyckligt när man kommer med felaktiga uppgifter eller
            försöker dra för stora växlar på vissa miljödata. Precis som jag
            sade i mitt förra inlägg, tror jag att man måste se till att undvika
            det. Jag tvivlar på att det går att avskaffa bilköerna, som miljöministern
            anför i sitt svar. Möjligen kan man minska bilköerna genom olika
            kombinationer av väginvesteringar och väggtullar eller kanske
            trängselavgifter i någon lämplig form.
          </note>
          <note>
            I den här situationen tror jag att det är viktigt att de som
            drabbas av vägtullar och trängselavgifter på något sätt får en
            kompensation, en garanti för att de inte ska behöva uppleva bilköer
            och trängsel framöver. Jag tycker att det är en av förutsättningarna
            för att man ska kunna acceptera den typen av tankar.
          </note>
          <note>
            Dessutom ska de här inkomsterna på något sätt kunna användas
            till förbättringar av trafikmiljön genom väginvesteringar i genomfartsleder
            och många andra typer av lösningar. Jag tror att det vore olyckligt
            - och där tror jag att det är väldigt svårt att komma fram till
            en överenskommelse - om de här pengarna skulle gå in i de kommunala
            ekonomierna och flyta ihop med en lång rad andra inkomster och
            försvinna bort på utgiftssidan. Det måste finnas en klar koppling
            mellan sådana här avgifter och en sänkning av andra fordonsskatter,
            garantier till biltrafikanterna osv.
          </note>
          <note type="speaker">
            Anf. 59 SVEN BERGSTRÖM (c):
          </note>
          <note>
            Herr talman! När riksdagen debatterar trafikpolitik och miljöpolitik
            brukar vi ägna oss åt att slå fast vissa mål. De används i högtidliga
            sammanhang;
          </note>
          <note>
            framkomlighet, tillgänglighet, säkrare trafik och också långsiktigt
            hållbar trafik. Vi måste bedriva ett effektivt arbete och reducera
            utsläppen där det är lättast att göra det.
          </note>
          <note>
            Jag är övertygad om att det betyder att vi i första hand måste
            göra något åt trafiktillväxten i storstadsområdena. Storstäderna
            har ju en stor potential från miljösynpunkt genom att man är täta.
            Det gör det möjligt att hålla nere transportarbetet. Ett sätt
            att ta till vara och stimulera den här möjligheten är miljöstyrande
            avgifter.
          </note>
          <note>
            När jag lyssnar på Carl-Erik Skårman blir jag lite bekymrad,
            även om miljöministern lyssnar in en konstruktiv ton och ett prövande
            angreppssätt. Skårman säger att man kräver nya vägbyggen för att
            lösa de här problemen. Jag har en fråga till Carl-Erik
          </note>
          <note>
            Skårman. Han kan svara på den i sin nästa replik. Kan han ge
            något exempel runtom i Europa eller i världen där man har byggt
            de här kringfartslederna - motorvägar runt Paris, London eller
            Singapore - och löst problemet? Min erfarenhet av studier på plats
            och genom att läsa tillgänglig litteratur är att det i stället
            har blivit mer biltrafik och mer problem.
          </note>
          <note>
            Det har man nu insett i London i Storbritannien.
          </note>
          <note>
            Där går man nu systematiskt in för att inte fortsätta på den
            här misslyckade vägen. I stället försöker man hantera problemen
            genom att satsa på en fungerande kollektivtrafik och begränsa
            bilismen där den inte har någonting att göra.
          </note>
          <note>
            Kan Carl-Erik Skårman ge mig något enda exempel till vägledning
            ska jag gärna medverka till att studera detta ytterligare. Då
            får vi se om den lösningen över huvud taget finns. Jag tvivlar
            på det.
          </note>
          <note type="speaker">
            Anf. 60 CARL-ERIK SKÅRMAN (m):
          </note>
          <note>
            Herr talman! Jag rekommenderar Sven Bergström att åka till Spanien.
          </note>
          <note>
            När det gäller ensidigheten sade statsrådet att de enkla lösningarna
            inte var bra. Jag skulle vilja påtala att statsrådet Larsson faktiskt
            har varit ganska ensidig. Den 7 december skrev han på DN:s debattsida:
          </note>
          <note>
            "Även om vi skulle sätta sprätt på hela landets väganslag enbart
            i huvudstadsregionen - vilket i och för sig är en orimlighet -
            skulle vi inte lyckas 'bygga bort'
          </note>
          <note>
            bilköerna. Det skulle också tyvärr vara ganska fruktlöst att
            enbart satsa på utbyggnad av kollektivtrafiken; det leder bara
            till att de som redan nu väljer buss och tunnelbana ökar sitt
            kollektivåkande ytterligare medan resten framhärdar i att ta bilen,
            till exempel till och från jobbet."
          </note>
          <note>
            Jag har kontrollerat huruvida det var en tillfällighet att statsrådet
            sade så eller inte. Jag skrev en skriftlig fråga och frågade om
            det stämde. Svaret är att frågan helt enkelt kan besvaras med
            ett ja. Detta är vad statsrådet tycker, skriver han.
          </note>
          <note>
            Jag tycker att det är alldeles för ensidigt för att vara en lösning
            på Stockholms trafikproblem. Det är pessimistiskt, och det är
            inte miljövänligt. Vi ska naturligtvis reducera utsläppen och
            utveckla bättre bilar. Vi måste reducera bilköerna. Det är inte
            någon miljöhit att ha avgasrör som släpper ut luftföroreningar
            i barnvagnshöjd. Men då måste vi också sprida ut bilarna så att
            inte de skadliga effekterna koncentreras på det sätt som nu sker.
            Vi måste även ha nya vägar.
          </note>
          <note>
            Anf. 61 Miljöminister KJELL LARS-
          </note>
          <note>
            SON (s):
          </note>
          <note>
            Herr talman! Jag tror fortfarande inte att det går att komma
            åt bilköerna genom att bygga ut kollektivtrafiken. Den borgerliga
            landstingspolitiken visar ju att det inte verkar finnas vare sig
            ambitioner eller handlag att skapa en bra fungerande kollektivtrafik
            i
          </note>
          <note>
            Storstockholmsområdet. Jag tror inte heller att man klarar det
            här problemet genom att bara bygga ut kringfartsleder. Jag tror
            att det krävs en kombination.
          </note>
          <note>
            Jag är självfallet för en bra fungerande kollektivtrafik.
          </note>
          <note>
            Med de resurser som sätts in borde kollektivtrafiken kunna fungera
            bättre än vad den gör i dag. Jag har också sagt flera gånger att
            man får fundera på om det behövs ytterligare kringfartsleder.
          </note>
          <note>
            Men det jag vill göra är att lägga alla dessa kort på bordet,
            dvs. kringfartsleder i den mån det kan behövas, trängselavgifter,
            miljöstyrande avgifter och en ännu bättre kollektivtrafik. Jag
            ser en möjlig lösning på detta problem i kombinationen av dessa
            åtgärder.
          </note>
          <note>
            Jag är också tacksam för att jag fick det här tillfället att
            rätta till de vanföreställningar om vad jag har sagt och vad jag
            står för som har spridits, även av
          </note>
          <note>
            Carl-Erik Skårman.
          </note>
          <note>
            Per-Richard Molén menade att min debattartikel innebar att jag
            grävde diken. Jag har väldigt svårt att se den på det sättet.
            Jag tycker att hela debattartikeln andas en vilja till konstruktiv
            diskussion och en uppmaning till en konstruktiv diskussion.
          </note>
          <note>
            Däremot är det uppenbarligen så att jag med den här enkla diskussionen
            har trampat på ett antal väldigt ömma tår. Det verkar som om de
            flesta ömma tårna finns hos Moderaterna, men vi får räkna bort
            Per-
          </note>
          <note>
            Richard Molén från den skaran.
          </note>
          <note>
            Jag har haft en debatt med Kjell-Olof Feldt som
          </note>
          <note>
            Vägföreningens ordförande. Man kan göra en intressant reflexion,
            nämligen att jag de senaste fyra månaderna har råkat i debatt
            med Föreningen Svenskt flyg, en kraftfull lobbyorganisation på
            flygområdet. Jag har haft en debatt med Svenska bilindustriföreningen,
            jag har haft en debatt med Svenska vägföreningen och jag har haft
            en debatt med hela transportsektorns olika lobbyorganisationer
            och branschorganisationer till följd av att jag i samma artikel
            också diskuterade möjligheter av att införa en ny smart kilometerskatt
            för godstransporter på landsväg.
          </note>
          <note>
            Det är intressant att se vilka starka lobbyintressen man stöter
            på när man dristar sig att diskutera miljöpåverkan från de transporter
            som sker i vårt land och även internationellt.
          </note>
          <note>
            Men det är samtidigt så att det är transportsektorn som står
            för en ökande del av miljöpåverkan framför allt när det gäller
            koldioxidutsläppen. Detta är en fråga som är viktigt och som vi
            måste diskutera. Det finns alltså viktiga miljöaspekter på transporterna,
            även utanför storstadsmiljön.
          </note>
          <note>
            Frågan om vart pengarna ska gå tycker jag är en ganska praktisk
            fråga. Det är möjligt att man ska koppla det här till investeringar
            i nya vägar. Jag är inte säker på att det är nödvändigt. Man kan
            naturligtvis även använda pengarna på annat sätt. Utan att föregripa
            regeringens diskussion om det här i samband med den utredning
            som vi nu diskuterar tycker jag nog att man ska vara ganska öppen
            för olika sätt att använda pengarna.
          </note>
          <note>
            Det är inte heller så att vi mjölkar ur en massa pengar ur biltrafiken
            som inte går tillbaka igen. Alla experter som har bedömt den här
            frågan visar att biltrafiken i dag inte bär sina miljökostnader.
            Det är det som är den viktiga aspekten på det här.
          </note>
          <note type="speaker">
            Anf. 62 PER-RICHARD MOLÉN (m):
          </note>
          <note>
            Herr talman! Nog är det väl på det sättet att man gör vad man
            kan från regeringens sida för att på olika sätt mjölka ur biltrafikanterna
            de pengar de har.
          </note>
          <note>
            Vi moderater vill skapa en bra trafikmiljö i Stockholm. Jag tycker
            på något sätt att miljöministern lite grann underskattar Kjell-Olof
            Feldt och mera betraktar honom som enbart en lobbyist för Vägföreningen.
          </note>
          <note>
            Jag tror att han fortfarande besitter mycket av politiska kunskaper
            och att han är tillräckligt vidsynt för att just inse det dilemma
            som är med att bara köra hårt med miljöavgifter och inte på något
            sätt kompensera det med någonting annat.
          </note>
          <note>
            Det vi måste göra är en kombination. Det kan vi vara överens
            om i en sammanfattning av den här debatten. Vi måste bygga ut
            kollektivtrafiken, även om det i Stockholm internationellt sett
            är en förvånansvärt hög andel som utnyttjar kollektivtrafiken.
            Vi måste satsa på kringfartsleder. Det är inte rimligt att genomfartstrafiken
            ska söka sig över Essingeleden när det finns andra möjligheter.
            Det är inte rimligt att vi ska skapa en flaskhals i infarten när
            det gäller järnvägar för att på det sättet få trafikanter och
            trafikutövare att välja andra betydligt mindre miljövänliga situationer
            och alternativ.
          </note>
          <note>
            Anf. 63 Miljöminister KJELL LARS-
          </note>
          <note>
            SON (s):
          </note>
          <note>
            Herr talman! Jag ska inte ta upp en debatt om
          </note>
          <note>
            Kjell-Olof Feldt utöver det jag tidigare har sagt. Låt mig bara
            avslutningsvis försöka lägga ett litet annorlunda perspektiv på
            frågan.
          </note>
          <note>
            Även om jag är göteborgare har jag lätt att se att
          </note>
          <note>
            Stockholm förmodligen är världens vackraste huvudstad. Varje
            gång man återvänder till Stockholm efter någon resa, särskilt
            om man gynnas av att kunna flyga tvärs över Stockholm på kvällstid,
            drabbas man av en nästan religiös upplevelse.
          </note>
          <note>
            Vi har ett ansvar för den här staden och för hur den utvecklas.
            Vi har ansvar för att göra den till en attraktiv slagkraftig huvudstad
            i en bra svensk utveckling, ekonomiskt och näringslivsmässigt.
            Det är fantastiskt i dag, tycker jag, när man ser Newsweeks senaste
            nummer där Stockholm utmålas som IT-
          </note>
          <note>
            huvudstaden i Europa. Det är mot alla skräckskildringar om hur
            eländigt det är med Sverige när man lyfter fram Stockholm som
            något av huvudstaden för det nya framtida samhället. För den staden
            har vi också ett ansvar när det gäller miljön, när det gäller
            trafiken. Vi har ett ansvar inte bara för att trafiken fungerar
            utan också för att vi kan utveckla en trafikapparat som inte förtar
            intrycket av en skön och vacker huvudstad.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1999/2000:174 om hälsovådliga utsläpp
            från fordonstrafiken
          </note>
          <note>
            Anf. 64 Miljöminister KJELL LARS-
          </note>
          <note>
            SON (s):
          </note>
          <note>
            Herr talman! Sven Bergström har frågat mig vad jag avser att
            vidta för åtgärder för att nedbringa dödstalen som följer av de
            hälsovådliga utsläppen från fordonstrafiken, främst i storstäderna,
            och om jag är beredd att ta initiativ till en nollvision också
            för hälsovådliga utsläpp från fordonstrafiken.
          </note>
          <note>
            Arbetet med att minska trafikens avgasutsläpp ingår i regeringens
            arbete med att uppfylla de av riksdagen antagna miljökvalitetsmålen.
            15 miljökvalitetsmål föreslogs av regeringen och finns utvecklade
            i den miljöpolitiska propositionen (prop. 1997/98:145).
          </note>
          <note>
            Det första miljökvalitetsmålet är frisk luft och definieras enligt
            följande: Luften ska vara så ren att människors hälsa samt djur,
            växter och kulturvärden inte skadas.
          </note>
          <note>
            Miljökvalitetsmålet innebär att:
          </note>
          <note>
            - halterna av luftföreningar inte får överskrida fastställda
            lågrisknivåer för cancer, överkänslighet och allergi eller för
            sjukdomar i luftvägarna samt att
          </note>
          <note>
            - halterna av marknära ozon inte får överskrida de gränsvärden
            som satts för att hindra skador på människors hälsa, djur, växter,
            kulturvärden och material.
          </note>
          <note>
            Om uppfyllandet av miljökvalitetsmålet frisk luft kan betecknas
            som en nollvision - och jag tycker att det här verkligen är en
            väl utvecklad nollvision - då människors hälsa inte skadas kan
            man alltså säga att regeringen verkar för en sådan.
          </note>
          <note>
            Integrering av hälsofrågor i transportpolitiken har under lång
            tid varit prioriterat i den svenska miljöpolitiken. Trafikens
            negativa hälsoeffekter var ett av huvudskälen till att vi i början
            av 90-talet införde miljöklassystemet för bränslen och fordon.
            Åtgärderna har gett resultat i förbättrad luftkvalitet, framför
            allt i storstäderna. Detta har kunnat ske genom en kontinuerlig
            förbättring av avgasreningstekniken, minskade utsläpp och världens
            bästa fordonsdiesel.
          </note>
          <note>
            Arbetet fortsätter med den nyligen införda miljöklass 1 för personbilar
            som syftar till att åstadkomma ett snabbare införande av bilar
            i fordonsparken som redan i år uppfyller EU:s avgaskrav för år
            2005.
          </note>
          <note>
            I EU:s arbete med att förbättra luftkvaliteten i framför allt
            storstäder ingår bl.a. arbetet med det s.k.
          </note>
          <note>
            Auto/oil II-programmet. I utarbetandet av kommande krav för bl.a.
            fordonsbränslen är Sverige aktivt för att frågan om trafikens
            negativa hälsoeffekter ska beaktas. Sverige deltar även i WHO:s
            arbete med uppföljningen av den programförklaring för Europaregionen
            om transport, miljö och hälsa som nyligen antogs i
          </note>
          <note>
            London på en gemensam miljö- och hälsoministerkonferens.
          </note>
          <note>
            I EU har vidare ett s.k. dotterdirektiv antagits som utgår från
            ramdirektivet om luftkvalitet. Direktivet anger tillåtna gränsvärden
            för utsläpp av svaveldioxid, kvävedioxider, bly och partiklar
            i luften.
          </note>
          <note>
            Inom ramen för försurningsstrategin, som har tillkommit på svenskt
            initiativ, driver Sverige nu på för ett snart antagande av det
            s.k. takdirektivet och ozondirektivet. Direktiven reglerar utsläpp
            av luftföroreningarna kväveoxider, flyktiga organiska ämnen, svavel
            och ammoniak genom att sätta nationella tak för dessa utsläpp
            i samtliga EU-länder. Uppfyllande av takvärdena innebär att även
            trafikens utsläpp måste minska inom hela EU.
          </note>
          <note>
            Vidare är stimuleringen av användningen av biodrivmedel inom
            transportsektorn en åtgärd i regeringens arbete med att anpassa
            transportsektorn till ett hållbart transportsystem. Det utgör
            en del av Sveriges ansvar för EU:s gemensamma åtagande enligt
            Kyotoprotokollet.
          </note>
          <note>
            Staten stimulerar tillsammans med fordonsindustrin utveckling
            och demonstrationer för att främja övergången till mer miljöriktiga
            drivmedel. Som en del i det energipolitiska programmet stöder
            regeringen forsknings- och utvecklingsinsatser för etanolframställning
            i syfte att sänka produktionskostnaderna. En låg framställningskostnad
            är en viktig förutsättning för introduktion av etanol som drivmedel
            i större skala. Även Kommunikationsforskningsberedningen har fram
            till 1997 genomfört ett biodrivmedelsprogram. Under 2000 avslutar
            man vidare programmet el- och hybridfordon där man arbetar med
            nollutsläppsfordon. Det nya programmet, som inleddes 1999, fokuserar
            inte på ett enskilt bränsle utan syftar till en mer samlad behandling
            av tillgängliga förnybara alternativ.
          </note>
          <note>
            Regeringen aviserade även i höstens budgetproposition sin avsikt
            att samarbeta med svensk fordonsindustri kring utveckling av mer
            miljövänliga fordon.
          </note>
          <note>
            Denna satsning syftar till att minska vägtrafikens bidrag till
            miljöförstöringen och därmed samtidigt skapa förutsättningar för
            en långsiktigt konkurrenskraftig fordonsindustri. Bland de identifierade
            insatsområdena ingår just avgasefterbehandling, avancerad förbränningsmotorteknik
            samt hybrid- och bränslecellsteknologi. Programmet beräknas löpa
            under åren 2000-2005, och den totala ramen för de statliga insatserna
            uppgår till 500 miljoner kronor.
          </note>
          <note>
            Sverige arbetar således aktivt på ett flertal områden för att
            komma till rätta med de miljö- och hälsoproblem som vägtrafiken
            skapar och för att stimulera utveckling och användning av miljövänligare
            fordon och bränslen.
          </note>
          <note type="speaker">
            Anf. 65 SVEN BERGSTRÖM (c):
          </note>
          <note>
            Herr talman! Jag ber att få tacka miljöministern för svaret.
            Det här är på sätt och vis en fortsättning på den tidigare interpellationsdebatten.
            Samtidigt är den här interpellationen en av de många interpellationer
            som vi i Centerpartiet har väckt före jul förra året på temat
            trygghet. Eftersom jag sitter i trafikutskottet var det naturligt
            att fokusera på tryggheten i trafiksystemet.
          </note>
          <note>
            För oss i Centerpartiet, som ju ofta talar om vikten av att värna
            en bra miljö, är det här en viktig fråga. Vi vill ha ett långsiktigt
            hållbart och tryggt trafiksystem.
          </note>
          <note>
            Då kan det i storstadsområdena handla om att fokusera på hur
            man kan begränsa bilismen medan man kanske i andra delar av landet
            får fokusera på att skapa ett i bokstavlig mening hållbarare vägnät.
            Det är liksom motsatta problem beroende på vilken del av landet
            man studerar.
          </note>
          <note>
            Utöver de akuta dödsriskerna i trafikolyckor utgör i dag just
            miljö- och hälsoeffekterna av vägtrafiken främst i storstadsområdena
            ett väldigt stort bekymmer. Det finns t.o.m. en rapport från WHO
            där det sägs att luftföroreningar från vägtrafiken ger fler förtida
            döda än vad trafikolyckorna gör.
          </note>
          <note>
            Riksdagen har slagit fast att vi inte ska behöva känna oro detta.
            Vi ska ha en nollvision när det gäller döda i trafiken. Det gäller
            först och främst döda och svårt skadade i trafikolyckor, men jag
            tycker också att man bör kunna tolka in att det ska vara en nollvision
            för hälsa och säkerhet på detta område.
          </note>
          <note>
            Som vi i Centerpartiet ser det finns det en rad åtgärder man
            kan fokusera på. Detta har också miljöministern delvis berört
            i sitt svar. Vi pratar om förbättrade motorer, katalysatorer,
            partikelfällor och annan utrustning. Det är det tekniska. Det
            handlar också om att förbättra de befintliga bränslena och om
            att systematiskt introducera och stimulera miljöriktiga, biobränslebaserade
            drivmedel. Vi vill gärna se en plan för detta och att man kraftsamlar
            på det här området, bl.a. inför Sveriges ordförandehalvår i EU.
          </note>
          <note>
            Låt mig kommentera lite av svaret från miljöministern, som jag
            tycker har både plus och minus.
          </note>
          <note>
            Mina två frågor var vilka åtgärder miljöministern avser att vidta
            för att nedbringa dödstalen som följer av de hälsovådliga utsläppen
            samt om han är beredd att jobba för en nollvision också när det
            gäller hälsovådliga utsläpp från fordonstrafiken. Miljöministern
            talar om miljökvalitetsmål i allmänna ordalag, och det är utmärkt
            - frisk luft och annat. Miljökvalitetsmålet innebär att man ska
            få ned halterna av luftföroreningar, marknära ozon osv.
          </note>
          <note>
            Sedan säger han: Om uppfyllandet av miljökvalitetsmålet frisk
            luft kan betecknas som en nollvision då människors hälsa inte
            skadas kan man alltså säga att regeringen verkar för en sådan.
            Jag tar det som ett bra besked, och jag välkomnar det. Problemet
            är att det inte bara handlar om frisk luft när det gäller vad
            som påverkar hälsan. Vi vet att den s.k. växthuseffekten - som
            vi har svårt att hantera och som kanske främst är en fråga på
            lång sikt - sannolikt ger betydande effekter också på människor.
            Vi vet att ozonhålet utvidgas. Vi vet att ultraviolett strålning
            osv.
          </note>
          <note>
            skadar. Därför menar jag att det inte bara handlar om frisk luft.
          </note>
          <note>
            Sedan talar miljöministern om åtgärder för förbättrad luftkvalitet:
            förbättring av avgasreningsteknik, minskade utsläpp och annat.
            I det sammanhanget skulle jag vilja fråga miljöministern: Är han
            beredd att ställa upp på det krav som vi i Centerpartiet har aktualiserat,
            nämligen att rejält höja skrotningspremien på bilar för att få
            bort miljöbovarna och snabbt introducera en bättre bilpark i det
            här landet?
          </note>
          <note>
            Jag ser att min talartid håller på att ta slut. Jag återkommer
            därför till återstående kommentarer i mitt nästa inlägg.
          </note>
          <note>
            Anf. 66 Miljöminister KJELL LARS-
          </note>
          <note>
            SON (s):
          </note>
          <note>
            Herr talman! Dessbättre är den svenska situationen, på grund
            av den kraftiga förbättring av luftkvaliteten som vi har haft
            inte minst i våra tätorter och städer, inte som resultatet i den
            WHO-undersökning som Sven Bergström pekar på. Vi har en klart
            bättre situation, en klart mindre hälsopåverkan. Hälsoeffekterna
            av trafiken såtillvida är alltså lindrigare än de effekter som
            följer av rena olyckshändelser.
          </note>
          <note>
            Egentligen är hela miljömålsarbetet, även om vi inte använder
            ordet nollvision, ett konstruktivt arbete för att formulera en
            nollvision. Miljömålsarbetet, inte bara när det gäller frisk luft
            utan på alla andra områden, innebär ju att vi till nästa generation
            ska kunna lämna över ett samhälle där vi har löst de stora miljöproblemen
            så att det inte sker någon skadlig miljöpåverkan på vare sig hälsan
            eller naturen. Vi har stora förhoppningar om att den här visionen
            faktiskt ska kunna infrias, och det arbete vi har gjort hittills
            visar på detta.
          </note>
          <note>
            Det slår mig som ganska intressant att vi på sätt och vis har
            etablerat en nollvision, även om vi inte har kallat den det, som
            egentligen inte bara är en vision utan också ett ganska fast handlingsprogram
            för framtiden och som omfattar hela miljöområdet.
          </note>
          <note>
            Visst är det så att hälsan inte bara påverkas genom de direkta
            utsläppen till luften av olika farliga ämnen utan också av klimatet
            och ozonhålet. Vi talade ju en hel del om klimatfrågan i samband
            med den förra interpellationen och även i den tidigare interpellationsdebatt
            jag hade med Gudrun Lindvall. Sven
          </note>
          <note>
            Bergström vet säkert att klimatfrågan för mig är en utomordentligt
            viktig fråga. Jag brukar ofta beskriva den som något av mänsklighetens
            etiska utmaning inför det nya seklet.
          </note>
          <note>
            Frågan kan helt enkelt formuleras som så: Har vi som människor
            rätt att med våra aktiviteter förändra den kemiska sammansättningen
            av atmosfären när vi vet att det innebär stora risker för framtida
            generationer? Mitt svar på den frågan är naturligtvis att vi inte
            har den rätten. Vi måste göra allt vi kan för att komma till rätta
            med ökningen av klimatpåverkande utsläpp, och framför allt handlar
            det naturligtvis om koldioxiden.
          </note>
          <note>
            Det här en oerhört viktig fråga som jag prioriterar starkt i
            mitt internationella arbete, liksom naturligtvis också kampen
            när det gäller ozonhålet.
          </note>
          <note type="speaker">
            Anf. 67 SVEN BERGSTRÖM (c):
          </note>
          <note>
            Herr talman! Jag tror att miljöministern och jag i grunden har
            samma ambitioner på det här området.
          </note>
          <note>
            Jag är glad att miljöministern så tydligt slår fast att vi måste
            ha den tydliga ambitionen att vi ska lämna över en framtid till
            kommande generationer där vi effektivt har tacklat de här miljöproblemen.
            Han använder t.o.m. uttrycket "där vi har löst de stora miljöproblemen".
            Jag tycker att det är att ta väldigt stora ord i sin mun och dristar
            mig inte att göra det för egen del. Jag tror att vi måste ha en
            väldigt ödmjuk inställning.
          </note>
          <note>
            Tyvärr är det ju så att även om vi gör väldigt mycket så vet
            vi att transportsektorn växer, och det är den som i huvudsak bidrar
            till växthuseffekterna. Av de svenska koldioxidutsläppen står
            transportsektorn för ca 40 %, och av detta kommer två tredjedelar
            från vägtrafiken. Dessvärre pekar prognoserna på att vi inte kommer
            att lyckas minska koldioxidutsläppen från transportsektorn. I
            stället pekar det mesta på en
          </note>
          <note>
            10-procentig ökning under de närmaste 20 åren. Det är ett stort
            bekymmer som gör det lite besvärligare att hantera det här stora
            komplexet.
          </note>
          <note>
            Miljöministern svarar inte riktigt tydligt - inte alls, om jag
            förstod det rätt - på min konkreta fråga om han är beredd att
            medverka till att höja skrotningspremien för att få bort miljöbovarna.
            Jag hoppas att han kan återkomma till det i sitt nästa inlägg.
          </note>
          <note>
            Jag skulle också vilja testa miljöministern på en rad andra åtgärder
            som jag tycker att man borde kunna jobba med för att skynda på
            det här. Miljöministern redovisar ju i svaret en lång rad åtaganden,
            ambitioner och samarbetsprojekt på EU-nivå och i Sverige för att
            komma vidare i det här arbetet, men många med mig upplever nog
            att det går väldigt sakta i alla fall. Just det faktum att vi
            av tillgänglig statistik vet att vi kommer att öka koldioxidutsläppen
            under väldigt många år framåt gör att man känner en viss otålighet
            att komma någonvart. Jag tror att det är viktigt att vi funderar
            över konkreta åtgärder, inte minst i storstadsområdena. Jag ser
            initiativet om bilavgifter som ett konstruktivt inlägg.
          </note>
          <note>
            Är miljöministern beredd att gå vidare och överväga förslag och
            åtgärder av typen strängare utsläppsnivåer och alternativa drivmedel
            inom vissa citykärnor som är särskilt hårt belastade?
          </note>
          <note>
            Är miljöministern beredd att driva på för en tydligare och effektivare
            upphandling och annan stimulans av fossilbränslefria fordon? Det
            kan vara distributionsfordon, tekniska fordon och annat som kommuner,
            landsting och stat jobbar med.
          </note>
          <note>
            Är miljöministern beredd att driva på för att skapa tankställen
            med fossilbränslefria drivmedel - börja i de största städerna,
            naturligtvis, och sedan gå vidare runtom i landet?
          </note>
          <note>
            Är miljöministern beredd att använda fordonsoch drivmedelsbeskattningen
            som ett pådrivande instrument?
          </note>
          <note>
            Är miljöministern beredd att effektivare stötta de fossilbränslefria
            kommuner som själva antagit utmaningen från Svenska naturskyddsföreningen
            att höja ambitionsnivån på miljöarbetet men som i dag känner att
            det inte riktigt finns något tydligt stöd för detta från regeringens
            sida?
          </note>
          <note>
            Är miljöministern beredd att gynna tillkomsten av bilpooler,
            som kan vara ett väldigt effektivt instrument för att minska bilanvändningen
            i de stora städerna för vanliga människor?
          </note>
          <note>
            Slutligen vill jag gärna ha ett besked om just skrotningspremien.
            Den tycker jag är ett mycket tydligt och konkret exempel på hur
            man kan komma vidare ganska snabbt och få bort de värsta miljöbovarna
            på det här området.
          </note>
          <note>
            Anf. 68 Miljöminister KJELL LARS-
          </note>
          <note>
            SON (s):
          </note>
          <note>
            Herr talman! Jag fick ganska många frågor på slutet, och det
            underlättar att jag kan svara ja på samtliga dessa frågor. Jag
            kan dessutom säga att när det gäller nästan alla dessa frågor
            så pågår det i dag en verksamhet som leder åt precis det håll
            som Sven
          </note>
          <note>
            Bergström är ute efter.
          </note>
          <note>
            När det gäller bilpooler kan jag möjligen säga att det kanske
            inte sker så mycket, i varje fall inte som jag känner till. Frågan
            är om inte detta i första hand är en uppgift för olika privata
            initiativ. Jag vill gärna uppmuntra till sådana initiativ. Jag
            tror att bilpooler kan ge en väldigt bra möjlighet att minska
            miljöbelastningen och bibehålla den smidighet som bilinnehavet
            kan ge. Jag vill verkligen uppmuntra det arbetet.
          </note>
          <note>
            Vi har ett förslag i Regeringskansliet som vi fick ganska nyligen
            från Ekonomistyrningsverket, baserat på ett uppdrag till myndigheten,
            där en höjning av bilskrotningsavgiften finns med, och det håller
            vi för närvarande på att diskutera på vanligt sätt. Jag kan mycket
            väl tänka mig att det blir en viss höjning av bilskrotningsavgiften.
          </note>
          <note>
            Samtidigt är det också intressant att notera att vi i dag har
            en mycket kraftig ökning av nybilsförsäljningen. Det bör rimligen
            också innebära att vi är på väg bort från den lite skamliga position
            som vi har haft som ett av de länder i Europa som har den äldsta
            bilparken, vilket också har den miljökonsekvensen att vi har många
            bilar som har sämre miljöprestanda och framför allt väldigt många
            bilar som inte har katalysatorer jämfört med vad som är fallet
            i många andra länder i Europa.
          </note>
          <note>
            Slutligen vill jag inte backa från min formulering att vi ska
            kunna lösa de stora miljöproblemen på en generation, alltså på
            20-25 års sikt. Jag vill dock göra en reservation som jag glömde
            tidigare, nämligen att det naturligtvis inte gäller klimatfrågan
            som inte är av den karaktären att den i någon vettig mening kan
            lösas på 20-25 års sikt. Detta är en oerhört långsiktig fråga.
            Men när det gäller övrig miljöpåverkan, övergödning, försurning,
            radonpåverkan, frisk luft och friskt vatten med de nollvisionsgränsvärden
            som vi föreställer oss där, menar jag att detta är en vision som
            håller. Och det är en vision som verkligen är värd att arbeta
            efter och som vi kommer att kunna infria, inte bara genom att
            fortsätta dagens politik, utan det kommer att krävas nya och friska
            tag inom miljöpolitiken och inom politiken inom alla andra sektorer
            också för att vi ska nå dithän. Men för mig som miljöminister
            krävs det nog lite mer än Sven
          </note>
          <note>
            Bergströms inlägg för att jag ska hoppa av från denna vision.
            Den är viktig också därför att det är en miljöpolitisk vision
            som inte är grundad på vad som är ekonomiskt eller praktiskt möjligt
            enligt vissa bedömningar utan som är grundad på vad naturen och
            hälsan faktiskt tål. Det tycker jag är en oerhört stimulerande
            arbetsmetod att inte bara utgå från det praktiska och det ekonomiska
            utan att också vända på frågeställningen och fråga sig vilken
            miljöpåverkan vi kan ha utan att vi försämrar naturen, utan att
            vi försämrar den biologiska mångfalden och utan att vi skapar
            problem för hälsa för människor och djur.
          </note>
          <note type="speaker">
            Anf. 69 SVEN BERGSTRÖM (c):
          </note>
          <note>
            Herr talman! Jag tackar för det rejäla och entydiga svaret från
            miljöministern. Han svarade ja på i princip alla frågor, även
            om det var lite reservationer när det gäller om skrotningspremien
            skulle justeras upp hela vägen till 8 000 kr som Centerpartiet
            har föreslagit.
          </note>
          <note>
            Min lilla fundering här kring de stora orden om att vi ska ha
            löst de stora miljöproblemen gäller inte ambitionsnivån som jag
            tycker är oerhört respektfull, och jag delar den, nämligen att
            vi måste vara oerhört ambitiösa på detta område. Vad jag lite
            grann befarar när man använder sådana uttryck är att de som har
            mindre miljöambitioner möjligen lutar sig tillbaka och tycker
            att detta ska vara löst inom 20 år. Och om man får den attityden
            blir jag lite orolig, därför att vi måste ha den mycket tydliga
            inställningen att detta är stort. Vi måste ha en ödmjuk inställning,
            och vi måste ständigt jobba med nya utmaningar. Och just växthuseffekten
            tycker jag illustrerar att detta är ett oerhört stort och komplext
            område. Miljöministern gjorde också en viss reservation i detta
            sammanhang om att man kanske inte klarar detta på 20 år.
          </note>
          <note>
            Jag har två frågor som jag hoppas hinna ställa.
          </note>
          <note>
            Den ena gäller samarbetet med biltillverkarna som miljöministern
            nämnde i sitt första inlägg. Hur går det med detta? Jag tycker
            att biltillverkarna har ett väldigt stort ansvar. Bilen kommer
            nämligen att behövas, inte minst ute på landsbygden där den har
            en nyckelroll.
          </note>
          <note>
            Därför måste vi miljöanpassa bilen. Vad händer där?
          </note>
          <note>
            Det är ett mycket positivt initiativ som har tagits från
          </note>
          <note>
            Ford att nu på bred front i Sverige lansera Ford Focus som flexible
            fuel vehicle med etanoldrift. Det är mycket positivt.
          </note>
          <note>
            I Kalifornien har man ju slagit fast målsättningen att 10 % av
            nybilsproduktionen år 2003 ska vara fri från miljöskadliga utsläpp.
            Kan miljöministern tänka sig något liknande här i sitt samarbete
            med bilindustrin?
          </note>
          <note>
            Slutligen har ju etanolen varit en diskussionspunkt här i kammaren
            och i skatteutskottet under den senaste tiden. Från den svenska
            bioalkoholsidan uppfattas det nog som ett litet krokben det beslut
            som riksdagen fattade om att begränsa inblandningen av etanol.
            Om jag uppfattade saken rätt var det också en uppmaning till regeringen
            att försöka få detta prövat i
          </note>
          <note>
            EU-sammanhang om man inte ska ha några begränsningar på etanolinblandning.
            Har miljöministern något besked att ge i den frågan?
          </note>
          <note>
            Anf. 70 Miljöminister KJELL LARS-
          </note>
          <note>
            SON (s):
          </note>
          <note>
            Herr talman! Vi ser över möjligheterna att göra något åt det
            EU-beslut som ligger till grund för att
          </note>
          <note>
            E 10 inte kan användas längre. Nu har vi inte tid med en sådan
            diskussion, men det finns naturligtvis också brister och problem
            med E 10 som man inte ska underskatta.
          </note>
          <note>
            Jag har väl svarat på de frågor som jag har fått, om skrotningsavgiften
            och de övriga frågorna.
          </note>
          <note>
            Samarbetet med bilindustrin går väldigt bra. Det är väldigt glädjande
            att det har varit en sådan positiv attityd i våra kontakter med
            biltillverkarna. Det är klart att det finns en stark ambition
            hos de svenska biltillverkarna att kunna visa en bra miljöpolitisk
            profil. Det finns också en väldigt positiv inställning till samarbetet
            med regeringen. Jag tror att vi ganska snart, om någon månad eller
            så, kan skriva under ett avtal med bilindustrin där vi också kan
            specificera de olika projekt som ingår i detta.
          </note>
          <note>
            Samtidigt vill jag ändå säga, och då talar jag inte om den svenska
            bilindustrin, att man blir lite betänksam och lite beklämd när
            man ser reportagen från alla olika bilmässor runtomkring där det
            är bilar med V 6-
          </note>
          <note>
            motorer och V 8-motorer med 300 hk och 230 kilometer i timmen
            i topphastighet och med glansiga karosser som fortfarande väcker
            intresse. Och det är klart att det är häftigt med sådana bilar.
            Men det är naturligtvis också så att det är bilindustrin som avgör
            hur mycket vi kan åka bil i en framtid. Det är inte vi politiker
            som gör det. Bilindustrin kan skapa maximalt utrymme för biltrafik
            i framtiden genom att lägga ned maximalt omdöme när det gäller
            de framtida bilarnas miljöpåverkan.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1999/2000:89 om utvärdering av skolan
          </note>
          <note>
            Anf. 71 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Herr talman! Per Bill har frågat mig vilka konkreta åtgärder
            jag ämnar vidta för att skärpa kraven på utvärdering av skolan
            och vilka sanktioner jag kan tänka mig vidta mot kommuner och
            skolor som inte fullgör sina åtaganden gällande utvärdering av
            sin skolverksamhet.
          </note>
          <note>
            Kraven i lag och förordning på uppföljning och utvärdering av
            skolan är omfattande. Skolans verksamhet måste följas av såväl
            Skolverket som skolhuvudmännen och skolorna med både kvantitativa
            och kvalitativa undersökningsmetoder. Uppföljningen ska bl.a.
            redovisa prestationer, dvs. vad man uppnår i skolan och till vilka
            kostnader det sker. Det behövs också en utvärdering för att förstå,
            se orsakssamband, värdera och förklara och jämföra resultat. Genom
            riksdagsbeslutet om ansvaret för skolan (prop.
          </note>
          <note>
            1990/91:18) lades principerna fast för ett system för uppföljning
            och utvärdering. Uppföljningen och utvärderingen ska synliggöra
            resultat och ge underlag för utveckling.
          </note>
          <note>
            Uppföljning och utvärdering ska bedrivas på skolnivå, på kommunal
            och på nationell nivå.
          </note>
          <note>
            På nationell nivå ska riksdag och regering få en samlad bild
            av skolans verksamhet och resultat. Uppföljningen ska ge dem,
            liksom de lokalt skolansvariga, underlag för att bedöma om åtgärder
            behöver vidtas för att nationella mål ska uppnås och upprätthållas.
          </note>
          <note>
            Att synliggöra resultat är inte bara en fråga om att kontrollera
            hur ansvaret fullföljs utan även en fråga om hur arbetet ska drivas
            vidare. Därför måste uppföljning och utvärdering ske kontinuerligt,
            något som ska säkra att eleverna får en likvärdig utbildning.
          </note>
          <note>
            Huvuddelen av skolans utvärdering sker lokalt i den enskilda
            kommunen och i den enskilda skolan.
          </note>
          <note>
            På kommunal nivå ska uppfyllandet av de nationella målen och
            målen i kommunens skolplan följas upp och utvärderas. En regelbunden
            utvärdering i anslutning till skolplanen är viktig som underlag
            för att fördela t.ex. undervisningsresurser och fortbildningsinsatser.
            Kommunen kan utifrån sina analyser gå vidare och göra en fördjupad
            analys.
          </note>
          <note>
            Skolans resultat ska följas upp, utvärderas och dokumenteras
            i förhållande till de nationella målen och till målen i skolplanen
            och arbetsplanen. Utvärdering på skolnivå är ett ansvar för rektor
            och personal på den enskilda skolan. Av detta följer att det finns
            variationer mellan hur olika skolor lägger upp och genomför sina
            utvärderingar. En skolas utvärdering ska relateras till skolans
            egen arbetsplan. De mål som lagts fast för den enskilda skolan
            och för undervisningen ska utvärderas. Utvärdering är en del av
            den pedagogiska processen. Ett viktigt inslag är de synpunkter
            som eleverna har på undervisningen. All undervisning måste bygga
            på en ständig återkoppling.
          </note>
          <note>
            Genom förordningen (1997:702) om kvalitetsredovisning inom skolväsendet
            har varje kommun och varje skola fått en skyldighet att årligen
            upprätta skriftliga kvalitetsredovisningar som ett led i den kontinuerliga
            uppföljningen och utvärderingen av skolplanen respektive arbetsplanen.
            Skolverket har våren 1999 utfärdat allmänna råd om kvalitetsredovisning
            inom skolväsendet. Enligt uppgift har hittills endast 35 % av
            kommunerna färdigställt kvalitetsredovisningar. Eftersom detta
            är en skyldighet för skolhuvudmännen ser jag allvarligt på dessa
            brister. Jag har dock erfarit att Skolverket bedriver ett omfattande
            arbete med att hjälpa skolorna att utveckla kvalitetsredovisningar.
            Om Skolverkets insatser inte visar sig vara tillräckliga kan det
            dock bli nödvändigt att i framtiden överväga andra åtgärder.
          </note>
          <note>
            Våren 1999 tillkallade regeringen en parlamentariskt sammansatt
            kommitté för att göra en översyn av skollagstiftningen. Kommittén
            ska bl.a. överväga hur skollagen bör utformas för att tydliggöra
            det kommunala ansvaret för utbildningens kvalitet och likvärdighet
            samt utreda om statens sanktionsmöjligheter behöver stärkas. Kommittén
            ska redovisa sitt arbete och lägga fram sina förslag senast den
            1 maj 2001. Jag avvaktar kommitténs betänkande.
          </note>
          <note>
            Som jag sade inledningsvis är kraven på utvärdering av skolan
            omfattande. Det råder ingen brist på krav. Däremot behöver tillämpningen
            skärpas i många fall. Detta är anledningen till att regeringen
            i regleringsbrev givit Skolverket i uppdrag att stärka och utöka
            sin tillsyn. Det är också en anledning till att den parlamentariska
            kommittén för översyn av skollagen m.m. fått i uppdrag att föreslå
            hur målstyrningen kan tydliggöras och stärkas.
          </note>
          <note type="speaker">
            Anf. 72 PER BILL (m):
          </note>
          <note>
            Herr talman! Låt mig inledningsvis tacka för svaret, även om
            det faktiskt den här gången är med viss tveksamhet. Jag vet att
            det har varit mycket helger men den 23 november lämnades interpellationen
            in.
          </note>
          <note>
            Det har alltså gått nästan tre månader fram till dess att svaret
            kommer.
          </note>
          <note>
            En annan sak som också gjort mig lite upprörd är att när jag
            väl fick svar om att interpellationen skulle besvaras tisdagen
            den 1 februari 2000 stod det att skälet till dröjsmålet var att
            ministern inte kunde hitta en annan debattdag som passade både
            interpellanten och henne.
          </note>
          <note>
            Jag har aldrig blivit kontaktad. De flesta andra statsråd ser,
            antingen själva eller via sina statssekreterare eller andra, till
            att interpellanten får reda på hur det förhåller sig och är med
            i processen så att säga. Så har det inte varit den här gången.
          </note>
          <note>
            Jag går nu över till huvudfrågan.
          </note>
          <note>
            Under tiden 1996-1998 genomförde Skolverket en granskning av
            21 kommuner. 20 av dessa fick kritik beträffande bristande styrning
            och egen kontroll. Många kommuner utvärderade inte sina egna styrdokument
            och därmed heller inte de uppsatta målen. 8 av 10 kommuner uppfyller
            inte skollagens krav att varje år genomföra en skriftlig kvalitetsredovisning
            som har som syfte att följa upp och utvärdera uppsatta mål.
          </note>
          <note>
            Vad innebär då detta? Jo, det innebär att vi kan ställa upp vilka
            mål som helst. Men om de inte följs upp har vi ju ingen aning
            om huruvida de leder till något eller inte.
          </note>
          <note>
            Jag tror att det är oerhört viktigt för oss politiker och än
            mer för eleverna att vi verkligen har en ordentlig uppföljning
            av de mål som vi sätter upp. Vet skolministern t.ex. att friskolor
            per elev satsar mer resurser på undervisning än de kommunala skolorna
            gör? Närmare bestämt rör det sig om ungefär 1 000 kr mer i undervisningsresurser
            per år. Tror skolministern att eleverna vet om detta?
          </note>
          <note>
            Men det finns också saker som är bra här. Jag tycker att det
            är bra att ministern erkänner att det finns brister och att hon
            faktiskt ser allvarligt på att bara 35 % av kommunerna har färdigställt
            sina kvalitetsredovisningar. Däremot kunde hårdare ord användas.
          </note>
          <note>
            Jag kan ta ett annat exempel. I dag kan vi i Aftonbladet läsa
            att den svenska skolan lägger ned mer pengar på skolmat än på
            skolböcker. En genomsnittlig elev serveras mat för 3 200 kr per
            år. Det är 800 kr mer än man satsar på läromedel. Lena Mellin
            i Aftonbladet undrar om detta är riktigt klokt.
          </note>
          <note>
            Jag tror att man kunde få fram sådana här saker ifall man hade
            ordentliga utvärderingar. Då skulle vi också kunna ha en konstruktiv
            debatt här om vilka konkreta förslag som skulle kunna läggas.
            Jag tror också att det behövs fler friskolor och jag är övertygad
            om att den nationella skolpengen skulle kunna vara ett mycket
            bra verktyg. Vidare tror jag att vi ska ställa högre krav och
            se till att vi har en årlig utvärdering av samtliga skolor så
            att fler elever har möjlighet att rösta med fötterna.
          </note>
          <note>
            Det är här som jag har en fråga till ministern: Är ministern
            rädd för att en årlig utvärdering skulle visa på att friskolorna
            är bäst och att fler elever skulle söka sig till dessa bra skolor?
          </note>
          <note type="speaker">
            Anf. 73 ULF NILSSON (fp):
          </note>
          <note>
            Herr talman! Jag och Folkpartiet tillhör dem som har talat mycket
            om bristen på utvärdering i den svenska skolan. När vi genomförde
            målstyrningen för ungefär tio år sedan var det en förutsättning
            att staten å sin sida och kommunerna på sin nivå skulle följa
            upp hur man når sina uppsatta mål och att man gör ordentliga förslag
            till åtgärder om målen inte uppnåtts.
          </note>
          <note>
            På en rad områden märker vi nu att den svenska skolan har brustit
            i utvärdering. En sak som jag brukar tjata om, och som jag tänker
            fortsätta att prata om tills det blir en förbättring, är detta
            med utvärderingen av betygen. Alltfler aktuella undersökningar
            - senast en undersökning i Stockholm - visar att utvärderingen
            av betygen inte fungerar. De verkliga läs- och skrivkunskaperna
            är betydligt lägre hos stora grupper elever i grundskolan och
            gymnasieskolan än vad betygen visar.
          </note>
          <note>
            Kunskapslyftet, som på många sätt varit en bra satsning, har
            nästan inte alls granskats utifrån kvalitetsaspekten. Däremot
            har vi fått in väldigt mycket uppgifter om hur många elever som
            gått där, vad det kostat osv. Men hur det fungerat rent undervisningsmässigt
            har vi inte fått några särskilda uppgifter om.
          </note>
          <note>
            Herr talman! Om staten inte förbättrar sina utvärderingsinstrument
            - detta är särskilt allvarligt -
          </note>
          <note>
            kommer ropen på att gå tillbaka till en statlig detaljstyrning
            av skolan att bli allt starkare och det blir svårare att argumentera
            mot.
          </note>
          <note>
            Jag tror inte på en sådan utveckling. Jag tror på målstyrning.
            Jag tror på självständighet för de enskilda kommunerna och de
            enskilda skolorna. Men förutsättningen är att vi har en mycket
            bra och effektiv uppföljning av hur man verkligen når målen.
          </note>
          <note>
            Anf. 74 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Herr talman! Först tog Per Bill upp tiden för besvarande av interpellationer.
            Jag vill då upplysa Per
          </note>
          <note>
            Bill om att när interpellationen lämnades in fanns det ingen
            möjlighet längre att lämna svaret under förra året. Då hade riksdagen
            redan satt stopp för det. Därför fick jag vid den här terminens
            start i januari börja med att besvara interpellationer. Då hade
            vi framför oss ett tjugotal interpellationer. De har utökats ytterligare.
            Jag tillbringar givetvis med glädje mina tisdagskvällar i denna
            kammare och besvarar interpellationerna och jag tar tre eller
            fyra åt gången.
          </note>
          <note>
            Den andra formuleringen som Per Bill redovisar, att vi inte kunde
            hitta ett gemensamt datum, ber jag däremot om ursäkt för. Man
            ska givetvis förhöra sig och inte bara uttrycka någonting om att
            ansvaret legat på mig för att den inte har blivit besvarad. Det
            ber jag om ursäkt för.
          </note>
          <note>
            Till innehållet i interpellationen. Jag tänkte gå in på en del
            av de jämförelsetal som togs upp.
          </note>
          <note>
            För uppföljning på nationell nivå samlas uppgifter in från skolhuvudmännen
            av Statistiska centralbyrån på uppdrag av Skolverket. Genom jämförbara
            uppgifter får skolhuvudmännen underlag för att jämföra förhållandena
            i sina respektive kommuner med förhållandena i andra kommuner.
            Information från det nationella uppföljningssystemet publiceras
            i Skolverkets rapporter, Jämförelsetal för huvudmän och Skolan
            i siffror samt i Sveriges officiella statistik. De här rapporterna
            kommer årligen.
          </note>
          <note>
            Jämförelsetalen ger inte förklaringar eller analyser utan är
            en lägesrapport om organisation, resurser och resultat. Den nationella
            uppföljningen ger signaler om frågor som behöver studeras djupare
            genom utvärdering och indikationer på behov av tillsyn. De tal
            som redovisades i någon av kvällstidningarna är just tänkta för
            att också kommunerna sinsemellan ska kunna göra de här jämförelserna
            och se var man lägger sina resurser.
          </note>
          <note>
            Detta är ju en decentraliserad verksamhet. När man kommer in
            på frågor som gäller läromedel, kostnader för biblioteken och
            lokalerna är det oftast i kommunerna ett ansvar för skolledarna.
            Där har målsättningen också varit att föra ut budgetansvaret så
            långt som möjligt till de berörda, vilket gör att de här redovisningarna
            kan se väldigt skiftande ut, eftersom det är en sådan decentraliserad
            verksamhet.
          </note>
          <note type="speaker">
            Anf. 75 PER BILL (m):
          </note>
          <note>
            Herr talman! Tack så mycket för ursäkten. När jag ser skolministerns
            långa lista över interpellationer kan jag känna en viss sympati
            för att man inte kan sitta här hela dagen och svara på interpellationer.
          </note>
          <note>
            Jag tror att vi är relativt överens om att målstyrningen är något
            mycket väsentligt. Min oro gäller att vi här och nu har gemensamma
            åsikter och väldigt många vackra ord om utvärdering, återkoppling
            och redovisning till elever och lärare.
          </note>
          <note>
            Vi kan också se en positiv spiral. Vi ser t.ex. att på ställen
            där det i dag finns många friskolor ligger faktiskt också de kommunala
            skolornas resultat över de resultat som redovisas för hela landet.
            Det här visar ju att konkurrens på skolområdet kan ge upphov till
            en del väldigt positiva saker.
          </note>
          <note>
            Jag tror att det är väldigt viktigt för lärare, elever och föräldrar
            att få reda på hur det faktiskt ser ut. Om vi här bara ägnar oss
            åt vackra ord om utvärdering, återkoppling och redovisning och
            kommunerna sedan inte gör någonting, står vi inför ett stort problem.
          </note>
          <note>
            Där tycker jag att skolministern är lite för passiv när hon hänvisar
            till en utredning som ska vara färdig den 1 maj 2001. Jag tycker
            faktiskt att vi redan i dag har fått så alarmerande resultat om
            hur dåligt det står till i kommunerna med utvärderingen att vi
            skulle kunna ta i betydligt hårdare redan nu.
          </note>
          <note type="speaker">
            Anf. 76 YVONNE ANDERSSON (kd):
          </note>
          <note>
            Herr talman! Jag blev väldigt intresserad av den här debatten
            och den interpellation som Per Bill har skrivit.
          </note>
          <note>
            Jag skulle vilja fråga. Vi gör många utvärderingar och skolministern
            har här redovisat ett antal utvärderingar som är genomförda. Hon
            har också redovisat en rad resultat. Ändå funderar jag över det
            yttersta målet som den här församlingen har bestämt och beslutat
            i skollagen. Det är två huvudmål. Det är både social och harmonisk
            utveckling och kunskapsutveckling.
          </note>
          <note>
            Utvärderingarna tar i och för sig upp de här delarna. Ändå funderar
            jag, när vi får alla de här redovisningarna, på hur det ser ut.
            Hur går vägen till åtgärder? Tar man alla konsekvenser av resultaten
            och vidtar åtgärder eller finns det ett såll emellan som gör att
            man inte tar in åtgärderna?
          </note>
          <note>
            Jag ska alldeles strax komma med ett exempel.
          </note>
          <note>
            Jag tänker nu på de döva och hörselskadade barn som ska integreras
            ute i kommunens olika skolor. Vi har sett rätt snabbt efter det
            att beslutet fattats att det saknas teckenspråkslärare i varenda
            kommun i princip. Vänersborg är väl lite annorlunda. Man har inte
            det folk som kan undervisa.
          </note>
          <note>
            Om vi nu gör en utvärdering, följer upp den här integrationen
            och i realiteten finner att de här barnen har blivit mer segregerade
            än någonsin om man utgår från barnets perspektiv, kommer då skolministern
            att vidta åtgärder som förhindrar detta? Kommer man då att samla
            ihop barnen igen så att de får gå på vissa skolor?
          </note>
          <note>
            Det jag vill säga med det här är: Tar vi ansvar för de resultat
            som kommer fram i utvärderingarna?
          </note>
          <note>
            Följer vi upp dem med åtgärder som harmonierar med de utvärderingsresultat
            som framkommer? Det, herr talman, skulle jag vilja få besked om
            från skolministern.
          </note>
          <note>
            Anf. 77 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Herr talman! Jag kan ta en beskrivning av hur det ser ut i dag
            om en kommun inte följer de nationella mål som är satta. Det står
            i lagtexten: Om en kommun grovt eller under längre tid åsidosatt
            sina skyldigheter enligt skollagen eller enligt föreskrifter som
            har meddelats med stöd av denna får regeringen enligt 15 kap.
          </note>
          <note>
            15 § skollagen meddela föreskrifter eller på kommunens bekostnad
            vidta de åtgärder som behövs för att avhjälpa bristen.
          </note>
          <note>
            Det sker ju i dag. Man använder sig av gällande lagstiftning
            för att göra ingrepp. De ingreppen kan pågå under en tid. Skolverket
            kommer tillbaka flera gånger tills man verkligen ser att kommunen
            har åtgärdat de brister som Skolverket har påvisat.
          </note>
          <note>
            Trots detta säger regeringen att den vill göra en ytterligare
            skärpning av nuvarande åtgärdssystem.
          </note>
          <note>
            Det är därför vi har gett direktiv till Skollagskommittén att
            se över behovet av sanktioner.
          </note>
          <note>
            Tittar man närmare på själva tillsynen ser man att det i regleringsbrevet
            för budgetåret 1997 står att
          </note>
          <note>
            Skolverket fick i uppdrag att öka sin tillsyn. Året därpå skärpte
            vi kraven. Vi har nu inför budgetåret
          </note>
          <note>
            1999 ytterligare skärpt uppdraget till Skolverket att stärka
            tillsynen.
          </note>
          <note>
            Vi har dessutom nu fått i gång vår kvalitetsgranskningsnämnd.
            Människor utanför Skolverket och departementet ingår i nämnden
            för att också ge sin syn på uppföljning och utvärdering av områden
            som regeringen ger i uppdrag till kvalitetsgranskningsnämnden.
          </note>
          <note>
            Såvitt jag kan se har vi från regeringens sida under den korta
            tid som gått sedan 1994, då vi fick vår nya läroplan och vårt
            nya betygssystem, steg för steg vidtagit åtgärder för att verkligen
            få till stånd en kontroll, granskning och uppföljning av de mål
            som vi har satt upp. Att ha ett målstyrt och målrelaterat betygssystem
            är klart svårare än den typ av system som vi hade dessförinnan.
            I det nya systemet ställs krav på fungerande myndigheter i tillsyns-
            och granskningsverksamheten.
          </note>
          <note>
            Jag vill understryka att vi verkligen ser allvarligt på det här.
            Vi tycker att det är viktigt, och det är därför som vi har vidtagit
            den långa raden av åtgärder för förbättringar.
          </note>
          <note type="speaker">
            Anf. 78 PER BILL (m):
          </note>
          <note>
            Herr talman! Jag tycker att det är bra att skolministern tar
            det här på allvar. Jag tycker också att det är bra att Skolverket
            inte bara slår på fingrarna utan är aktivt när det gäller att
            se till att skolorna successivt blir bättre.
          </note>
          <note>
            Men jag undrar om det här verkligen räcker. Jag tror att man
            måste vara tuffare mot kommunerna än vad man hittills har varit.
            Man skulle t.ex. kunna hålla inne statsbidragen till dess att
            kommunerna lever upp till de lagar och regler som vi har stiftat
            här i riksdagen.
          </note>
          <note>
            Det gäller naturligtvis också när regeringen döper skattebetalarnas
            pengar till Perssonpengar e.d. Om det görs extrasatsningar på
            vård, skola och omsorg ska man se till att pengarna verkligen
            kommer till rätt ställe och inte - som i många fall tycks ske
            - går rakt ned i ett svart kommunalt hål.
          </note>
          <note>
            Men, herr talman, jag tror att det allra säkraste sättet att
            få en bättre ordning vore att införa den nationella skolpengen.
            Då får man pengarna direkt till den skola som eleverna och föräldrarna
            väljer. Om man parar det med en riktigt bra objektiv kvalitetskontroll
            av de olika skolorna, tror jag att lärare, elever och föräldrar
            väldigt mycket bättre kan se till att eleverna går i så bra skolor
            som möjligt.
          </note>
          <note type="speaker">
            Anf. 79 YVONNE ANDERSSON (kd):
          </note>
          <note>
            Herr talman! Jag är glad för och uppskattar alla de åtgärder
            som skolministern redan har vidtagit. Likväl måste jag säga att
            vi kristdemokrater inte var för att specialskolor för bl.a. hörselskadade
            barn lades ned.
          </note>
          <note>
            När jag ser hur läget nu har blivit i kommunerna undrar jag i
            hur hög grad skolministern är styrd av de ideologiska målen.
          </note>
          <note>
            Om forskning, utvärderingar och olika typer av uppföljningar
            visar att barnen mår bättre i en gemenskap på specialskolor, skulle
            skolministern då kunna ompröva besluten och bygga ut den här typen
            av verksamhet igen? Eller finns det ideologiska mål som ligger
            före de resultat som kan komma fram rent sakligt när det gäller
            våra barn?
          </note>
          <note>
            Jag skulle personligen önska att det fanns en öppenhet för att
            se var barnen mår bäst och var föräldrarna vill att barnen ska
            få sin utveckling och utbildning. Min fråga till skolministern
            är: Kan vi då möta deras behov?
          </note>
          <note>
            Anf. 80 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Herr talman! Jag vill till Yvonne Andersson säga att alla specialskolor
            för döva och hörselskadade är kvar. Ingen av dem är nedlagd. Det
            har inte skett någon förändring på det området. Vi tittar på efterfrågan
            på teckenspråkslärare. Det gäller inte bara de teckenspråkslärare
            som ska arbeta inom specialskolorna utan även teckenspråkslärare
            som kommer att arbeta i grupper där man t.ex. har behov av tecken
            som stöd. Vi tittar på hur utbildningarna kan utformas så att
            vi också kan öka antalet teckenspråkslärare.
          </note>
          <note>
            Vi ska väl tacka Carl Bildt för benämningen av
          </note>
          <note>
            Perssonpengarna. Det var han som kom på det namnet, som sedan
            har blivit kvar.
          </note>
          <note>
            Jag kan i den roll som jag nu har som minister se att en nationell
            skolpeng på ett vis skulle vara lättare att hantera, varvid man
            sätter både målen och medlen, men jag värnar samtidigt om ett
            demokratiskt förhållningssätt. Jag tror på att medlen ska vara
            så nära dem som är i verksamheten som möjligt, att dessa ska ha
            ett ansvar för sin budget och därmed också kan påverka verksamheten
            konkret.
          </note>
          <note>
            Vi har under några år haft det här systemet. Jag har en stor
            tilltro till att våra kommunpolitiker kan ta ansvar för hur de
            kommunala medlen ska fördelas ut till skolorna. Men jag har också
            personligen som minister ett intresse av att följa upp vart de
            riktade statsbidragen går och hur skolorna använder dem. Det arbetet
            har jag följt under en tid, och jag kommer också att fundera över
            på vilka olika sätt jag kan göra det bättre i framtiden.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 1999/2000:90 om elevers utanförskap
          </note>
          <note>
            Anf. 81 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Herr talman! Per Bill har frågat mig vilka konkreta åtgärder
            jag avser vidta för att minska avhoppen från gymnasieskolan i
            allmänhet och gällande elever med invandrarbakgrund i synnerhet.
          </note>
          <note>
            I ett internationellt perspektiv står sig den svenska skolans
            resultat väl. Det är viktigt att vi även i fortsättningen har
            en tätposition och vidmakthåller en god utbildningsstandard. Både
            i grundskolan och i gymnasieskolan finns dock för många elever
            som inte når målen, trots de ansträngningar som görs lokalt i
            kommuner och i skolor. Tyvärr hör många elever med utländsk bakgrund
            till denna grupp. Orsakerna till detta är sannolikt flera.
          </note>
          <note>
            I vissa fall försvåras inlärningen av att elever inte vistats
            mer än några år i Sverige. I syfte att klargöra orsakerna till
            att elever lämnar grundskolan och gymnasieskolan utan fullständiga
            betyg har regeringen gett Skolverket i uppdrag att se över orsakerna
            till avhoppen. Skolverket ska särskilt uppmärksamma elever med
            utländsk bakgrund och även redovisa sambandet mellan antal år
            i svensk skola och studieresultat. Uppdraget ska redovisas senast
            den 1 maj
          </note>
          <note>
            2001, med en delrapportering den 1 oktober 2000.
          </note>
          <note>
            Jag har vidare nyligen tillsatt en "expertgrupp för ökad måluppfyllelse
            och elever i behov av särskilt stöd". Bakgrunden är just den som
            Per Bill beskriver, att alltför många elever lämnar skolan med
            bristfälliga kunskaper. Expertgruppen ska i ett begränsat antal
            kommuner studera hur insatser för elever i behov av särskilt stöd
            ingår i den kommunala planeringen. Den ska granska uppföljning
            och utvärdering och ge exempel på sambandet mellan planering och
            resursfördelning i kommunerna. Gruppens arbete ska redovisas senast
            den 1 april 2001.
          </note>
          <note>
            En av skolans viktigaste uppgifter är att skapa goda möjligheter
            för elevernas språkutveckling. Skolan ska ge eleverna möjlighet
            att använda och utveckla sina färdigheter i att läsa, skriva och
            kunna tala god svenska. För att utveckla språket krävs en riklig
            och meningsfull språkanvändning i förskolan, genom skolåren och
            vidare ut i arbetslivet. Mot denna bakgrund är en reform som innebär
            allmän förskola för
          </note>
          <note>
            4- och 5-åringar och maxtaxa i förskoleverksamhet och skolbarnsomsorg
            av stor vikt.
          </note>
          <note>
            I regeringens storstadssatsning är stärkandet av språket en av
            de viktigaste åtgärderna för att främja en god utveckling i storstadsregionerna.
            Särskilda medel finns avsatta för en utbyggd förskoleverksamhet,
            språkutveckling i skolan och utbildningsinsatser för vuxna.
          </note>
          <note>
            Förutom de insatser som görs inom ramen för storstadssatsningen
            vill jag peka på att regeringen under en treårsperiod avsätter
            totalt 500 miljoner kronor för utvecklingsinsatser inom en rad
            strategiska områden.
          </note>
          <note>
            Bl.a. har medel avsatts för kompetensutveckling för undervisning
            av elever i behov av särskilt stöd, t.ex. vad gäller förståelse
            för vad funktionshinder kan innebära eller att öka kunskaperna
            om mer vanligt förekommande problem såsom läs- och skrivsvårigheter/dyslexi
            eller koncentrationssvårigheter.
          </note>
          <note>
            Vidare har medel avsatts för att stödja och stimulera arbetet
            med språkutveckling med inriktning på att förbättra läs- och skrivmiljöerna
            i skolan, förstärka och utveckla skolbibliotekets pedagogiska
            roll samt stimulera samarbete och samplanering mellan lärare i
            yrkesämnen och kärnämnen. Medel har också avsatts för kompetensutveckling
            av lärare i skolor med elever med många nationaliteter och språk.
          </note>
          <note>
            Dessutom har Skolverket fått i uppdrag att kartlägga och granska
            hur olika pedagogiska tillvägagångssätt används i skolor med ett
            stort antal nationaliteter och språk samt sprida goda exempel
            på detta. Uppdraget ska redovisas senast den 1 mars 2001.
          </note>
          <note>
            Förutom de satsningar på språkutveckling som jag nu redogjort
            för, och som jag också nyligen redovisade i ett frågesvar till
            Inger René, vill jag slutligen peka på den nya möjligheten till
            etappindelning av visa kärnämneskurser. Elever kan erbjudas att
            läsa kärnämnena svenska, svenska som andraspråk, engelska eller
            matematik i etapper. Etappernas omfattning och innehåll bestäms
            lokalt av skolan efter varje elevs förutsättningar och behov.
            Enligt min mening kan etappindelningen innebära att fler elever
            når målen i kärnämnen utan att kraven sänks.
          </note>
          <note type="speaker">
            Anf. 82 PER BILL (m):
          </note>
          <note>
            Herr talman! I Skolverkets rapport har vi kunnat läsa att 43
            % av eleverna med invandrarbakgrund inte fullgör sina gymnasiestudier
            inom fyra år - 43 % av eleverna! Trots detta säger skolministern
            att "i ett internationellt perspektiv står sig den svenska skolans
            resultat väl". Det kan väl ändå inte gälla detta?
          </note>
          <note>
            Kan detta bero på att det är många fler som går från grundskolan
            till gymnasieskolan? Det skulle vara en teori till varför vi ser
            detta i gymnasieskolan. Jag vet inte. Däremot vet vi att grundskolans
            resultat för elever med invandrarbakgrund är lika skrämmande.
          </note>
          <note>
            Vårterminen 1999 gick var tredje invandrarelev ut med betyget
            Icke godkänd i svenska som andraspråk, vilket innebär att man
            inte är behörig till gymnasieskolans nationella program. Det är
            också oroande.
          </note>
          <note>
            Den svenska skolan är bra, fläckvis t.o.m. mycket bra. Men det
            finns förskräckligt mycket att göra.
          </note>
          <note>
            Ett annat problem där vi måste ta i ordentligt gäller språkkunskaperna.
            Skolministern var inne på den frågan. Resultaten av sfi, svenska
            för invandrare, visar att sex av tio deltagare inte klarar av
            att läsa ens mycket enkla vardagstexter eller prata vardagssvenska.
            Det bidrar naturligtvis till problemet.
          </note>
          <note>
            Jag frågade skolministern vilka konkreta åtgärder hon skulle
            vidta. Om jag ska vara snäll kan jag hitta en konkret åtgärd,
            nämligen den älskade maxtaxan på dagis - den nya ryska routen
            hos socialdemokraterna.
          </note>
          <note>
            För övrigt är det mest utredningar - som har lång tid på sig.
            I maj 2001 är det en utredning som ska vara färdig, och i april
            2001 är det en annan. Talar inte dessa siffror sitt tydliga språk
            att vi måste göra någonting fort och nu?
          </note>
          <note>
            Jag tror att det handlar om flera saker. Låt mig peka på några.
            Nästan varje dag kan vi läsa om grov mobbning i skolan. Senast
            i dag och i fredags eller lördags kunde vi läsa och höra om två
            flickor med invandrarbakgrund som i skolan har varit utsatta för
            ord som man definitivt inte kan säga i plenisalen. Det är fråga
            om grova, rasistiska könsord. Jag tror att det är en av många
            saker som vi verkligen måste ta itu med om vi ska komma åt problemet
            med att många med invandrarbakgrund lämnar skolan.
          </note>
          <note>
            En annan sak är den dåliga integrationspolitiken.
          </note>
          <note>
            Jag hörde ett exempel som är väldigt talande, nämligen om en
            duktig invandrarelev som berättade att han pluggade dygnet runt
            och var mycket lite ute med kompisgänget. Ett par år senare fick
            han inget jobb.
          </note>
          <note>
            Trots att han hade pluggat stenhårt och trots att han var mycket
            duktig fick han inget jobb. Vilken signal sänder det till de övriga
            i hans kompisgrupp? Jag är rädd för att det sänder en tydlig signal
            att det inte lönar sig att plugga hårt i den svenska skolan därför
            att man ändå inte får något jobb när man är färdig.
          </note>
          <note>
            Anf. 83 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Herr talman! När det gäller gymnasiet vidhåller jag vad jag tidigare
            sade. Vi vet att Sverige tillsammans med de nordiska skolorna
            är världsledande i gymnasieutbildningen. Som jämförelse kan sägas
            att i vårt land klarar 75 % sina studier och går ut gymnasiet.
            I många länder är det fortfarande så att in i gymnasiet går endast
            50 % av eleverna, sedan är det ytterligare utslagning bland de
            eleverna. I det perspektivet finns inget anmärkningsvärt. Det
            ska givetvis understrykas att alla eleverna ska klara målen. Sedan
            kan det behövas olika lång tid för eleverna att nå målen beroende
            på deras bakgrund. Det är något vi måste beakta.
          </note>
          <note>
            Däremot är det märkligt att Per Bill inte har hört de konkreta
            förslag jag har talat om. De kommer att sätta i gång med ganska
            omedelbar verkan. Ett av förslagen är den stora storstadssatsningen.
            Där finns t.ex. broschyren Lokalt utvecklingssamtal mellan staten
            och - i det här fallet - Malmö stad. Här finns en lång rad konkreta
            exempel på hur både språkutveckling och samarbete mellan samhället
            och invandrare ska ske. Exemplen är framtagna av dem som finns
            i stadsdelarna. Man har varit med och satt sina egna mål och hur
            man vill nå målen. Sedan har medel avsatts i avtalet mellan staten
            och kommunen. Det gäller allt från läxhjälp till mötesplatser
            till direkta förskoleverksamheter som gäller språkutvecklingen.
          </note>
          <note>
            Övriga åtgärder som för närvarande inte utreds gäller kompetensutveckling
            för lärarna. Där satsas på fler specialpedagoger, och det ska
            satsas mer på forskning för att därmed motverka de brister som
            har framkommit i Skolverkets rapporter, dvs. att skolan kan konstatera
            att eleven har problem men inte hur och vilka pedagogiska metoder
            som ska användas för att lösa elevens problem. Där finns ett långt
            register av olika åtgärder som vi nu använder oss av och som inte
            finns med i något utredningsperspektiv. Samtidigt får man inte
            underskatta att vissa utredningar måste göras för att de rätta
            åtgärderna ska vidtas.
          </note>
          <note>
            När vi nu har gått över till ett målrelaterat system, får vi
            inte med en gång ge upp de mål som har satts.
          </note>
          <note>
            Vi måste fundera över hur målen ska nås och vilka metoder som
            ska användas för att nå dem. En av metoderna är att stärka barnen
            tidigt i förskolan. Det är inget politiskt påhitt. Forskarna är
            överens om att ju tidigare vi kan möta barnen med språkutveckling,
            stimulans, tänkande och träning i det sociala förhållandet till
            andra människor desto bättre chanser har barnen att lyckas. Vi
            vet att de förskolor som möter barnen tidigt med talpedagoger
            och specialpedagoger också får ett helt annat resultat. Det är
            inte fråga om något politiskt jippo när vi säger att vi ska stärka
            förskolan. Det är för att ge barnen en chans att nå målen i årskurs
            nio som andra barn har lättare att nå.
          </note>
          <note>
            Barn behöver olika lång tid. Kommunerna har sett och förstått
            detta. En del kommuner har system där barnen får gå tio i stället
            för nio år i grundskolan.
          </note>
          <note>
            Andra kommuner har satsat på åldersintegrerad undervisning. Det
            finns en lång rad sätt att möta barnen.
          </note>
          <note type="speaker">
            Anf. 84 PER BILL (m):
          </note>
          <note>
            Herr talman! Jag är definitivt inte nöjd med att
          </note>
          <note>
            75 % av eleverna går ut gymnasiet, även om det finns länder där
            siffran är 50 %. Jag är inte heller nöjd med att det bara är 57
            % av eleverna med invandrarbakgrund som går ut gymnasiet inom
            fyra år. Det är oroande.
          </note>
          <note>
            Det är möjligt att det görs en del bra satsningar inom den s.k.
            storstadssatsningen. Men i somras kunde vi t.ex. se propåer om
            att man skulle ställa lägre krav på lärares svenskkunskaper. Lägre
            krav? Är det någonting som borde göras vore det väl att se till
            att lärarna blev ännu bättre i svenska, eftersom nyckeln till
            framgång ligger i att man så fort som möjligt lär sig det svenska
            språket.
          </note>
          <note>
            Tillbaka till några förslag. Jag tror att man mycket tufft behöver
            införa nolltolerans mot mobbning, och då menar jag inte bara att
            det skrivs in på skolans hemsida och att man sedan struntar i
            att följa upp det.
          </note>
          <note>
            Vi måste också se mycket mer av föräldramedverkan i skolan. Om
            föräldrarna känner sig välkomna i skolan, är med och utformar
            den, som de ofta är i friskolor, är jag övertygad om att vi kommer
            att se bättre resultat.
          </note>
          <note>
            Dessutom skulle man även här behöva vara tuff och se till att
            på olika sätt styra de statsbidrag som finns. Allra helst borde
            man införa en nationell skolpeng och bejaka friskolor. Då får
            vi en ordentlig valfrihet för eleverna. Om de inte får den utbildning
            som de behöver, om de blir mobbade i den skola som de går i, finns
            det alternativ.
          </note>
          <note>
            Någonting annat som vi borde vara överens om är att vi bör visa
            upp en del goda förebilder, för det finns sådana. Det finns skolor
            som är utmärkta. Det finns hjältelärare som ser till att skolklasserna
            lyfter sig på ett helt annat sätt än på många andra ställen. Det
            finns också hjälterektorer som ser till att lag och ordning gäller
            i skolan. Här tror jag att vi som politiker skulle kunna peka
            på de goda exemplen. De goda exemplens makt är faktiskt mycket
            stor.
          </note>
          <note>
            Anf. 85 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Herr talman! Vi skulle kunna tillbringa all vår tid här med att
            bara räkna upp de goda exemplen. Så många duktiga och bra skolor
            finns det faktiskt i vårt land. Det gäller lika mycket de kommunala
            skolorna som de fristående skolorna. Det är oerhört viktigt att
            understryka att den ena formen inte är bättre än den andra. Det
            finns inga som helst belägg för det. Alla har alltså ett lika
            värde när det gäller att försöka att göra sina ansträngningar.
          </note>
          <note>
            I ett tioårsperspektiv har vi gått igenom en period som är ganska
            unik i den svenska skolpolitiken. Under tio år har det genomförts
            stora nedskärningar ute i kommunerna på grund av att kommunernas
            ekonomi har blivit sämre, på grund av faktorer som handlar om
            budgethantering, om en hög arbetslöshet osv. Samtidigt har barnantalet
            i barnkullarna ökat. Vi har haft en stor invandring. Det har införts
            två nya läroplaner och ett nytt betygssystem.
          </note>
          <note>
            De eleverna som vi nu mäter resultaten på har gått i skolan under
            dessa år. Det gäller alltså under såväl borgerliga som socialdemokratiska
            regeringar. Skolan har varit inne i en period då det på olika
            sätt har varit kämpigt. Givetvis påverkar det de resultat som
            vi i dag kan se.
          </note>
          <note>
            Vi vet också att man för första gången verkligen kan mäta på
            ett sätt som man inte har kunnat tidigare.
          </note>
          <note>
            Det fanns många elever som hade ettor och tvåor i betygen, men
            vi funderade inte så mycket på vad som egentligen låg bakom. Nu
            har vi ett tydligt betygssystem som talar om när målen inte har
            nåtts.
          </note>
          <note>
            Det är 75 % som klarar skolan och resten gör det inte. Här finns
            en stor andel elever med utländsk bakgrund som inte har en avslutad
            skolgång. De har varit färre antal år i skolan och har alltså
            inte någon rimlig chans. När flera av dessa elever har gått ytterligare
            ett år i skolan har de klarat av en del av de mål som de inte
            klarade på de tre åren i gymnasieskolan.
          </note>
          <note>
            Andra fortsätter på komvux och gör färdigt sina utbildningar
            där.
          </note>
          <note>
            Den förändring som vi har gjort har syftat till att ge en möjlighet
            för alla att få gå i gymnasieskolan och den ställer stora krav
            på skolan. Hela tiden har gymnasieskolan förändrats. Individuella
            programmet har införts. Inom det finns nu PRIV-programmet. Vi
            har sagt att elever som finns inom gymnasieskolan ska ha rätt
            till stöd. De ska ha rätt till ett åtgärdsprogram som beskriver
            deras brister. Föräldrarnas möjligheter har stärkts genom att
            de kan kräva ett åtgärdsprogram för sitt barn.
          </note>
          <note>
            När man ser till resultaten är regeringen inte passiv. Vi vidtar
            de åtgärder som vi kan vidta, både i det korta perspektivet och
            i det långa perspektivet. Jag instämmer helt i det som Per Bill
            inledde med att säga, att det vore oerhört bra om vi här i kammaren
            utgick från de positiva exemplen och ställde oss frågan: Varför
            lyckas de när inte andra lyckas?
          </note>
          <note>
            Jag har tidigare nämnt t.ex. Rinkebyskolan, som med tanke på
            de elever som går där och de möjligheter som finns, har stora
            utmaningar, och man lyckas fantastiskt. Det är också en skola
            som är öppen för alla nästan dygnet runt och som verkligen utgår
            från den enskilde eleven och stärker elevens självförtroende.
          </note>
          <note>
            I denna process är det tron på sig själv som är oerhört viktig,
            att man ser sina möjligheter och att man har ett stöd av personalen
            på skolan som utgår från varje enskild elev. Det finns skolor
            som gör detta på ett föredömligt sätt, och de lyckas också mycket
            bättre i jämförelse med andra.
          </note>
          <note type="speaker">
            Anf. 86 PER BILL (m):
          </note>
          <note>
            Herr talman! Det är alltid bra att avsluta en debatt med att
            enas om saker som man är överens som. Att se till att elever har
            ett gott självförtroende är oerhört väsentligt för skolresultaten
            som helhet. Det är just därför som den kollektiva mobbningen är
            så förskräcklig för de individer som utsätts för den. Att dagligen
            få höra vulgära, rasistiska könsord i korridoren stärker inte
            självkänslan.
          </note>
          <note>
            Goda exempel finns både i den kommunala skolan och i friskolorna.
            Jag håller gärna med ministern om att Rinkebyskolan - åtminstone
            det som jag har sett av den - är mycket bra.
          </note>
          <note>
            Ministern har rätt i att det betygssystem som vi har nu gör att
            vi tydligare ser sådant som tidigare var dolt. Det fanns de som
            hade betyg som såg ut som en tipsrad med ettor, kryss och tvåor
            och som bara så att säga ramlade igenom. Vi har ett bättre sätt
            att följa upp i dag.
          </note>
          <note>
            Samtidigt tror jag inte att det automatiskt blir bättre, som
            jag tyckte mig höra att ministern trodde, när besparingarna i
            skolan är över. Många som jag har träffat ute i skolorna säger
            tvärtom att det är på väg att bli ännu sämre. Förkunskaperna i
            matematik på gymnasieskolorna t.ex. i Uppsala gör att mattelärarna
            är mycket oroade. De säger att de inte någonsin tidigare sett
            så dåliga elever. De elever som kom in förra året och som kommer
            in i år är klart sämre.
          </note>
          <note>
            Anf. 87 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Herr talman! Vi är fortfarande i den skarv, Per
          </note>
          <note>
            Bill, där vi kan se att bristerna finns. De nedskärningar som
            har gjorts ligger så nära i tiden.
          </note>
          <note>
            Ser man på vad som har gjorts från statens sida får kommunerna
            från 1996 och fram till 2002 ytterligare
          </note>
          <note>
            25 miljarder i statsbidrag. Och det är klart att effekterna inte
            syns efter en natt. Det har säkerligen funnits många hål som dessa
            pengar har stoppats i, men när vi följer Skolverkets rapporter
            kan vi se att under det senaste året har skolorna för första gången
            märkt av en förstärkning. Men det finns fortfarande mycket att
            ta igen i förhållande till var vi befann oss tidigare.
          </note>
          <note>
            Det handlar om att fortsätta att stärka de ekonomiska resurserna
            och samtidigt om att ge kompetensutveckling till lärarna. Vi vet
            också att antalet specialpedagoger - tidigare hette det speciallärare
            -
          </note>
          <note>
            har minskat. Den kompetensen behöver också lyftas.
          </note>
          <note>
            Sist men inte minst förenade vi oss också om attityderna; att
            verkligen utgå från eleven. Det har vi inte berört i vår granskning
            nu. Men vår största uppgift kanske är att se till att eleverna
            får inflytande, att man lyssnar till dem, hör efter var de befinner
            sig och hur de vill vara med och nå de mål som vi har satt upp.
          </note>
          <note>
            Där stoppar jag den här debatten.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellationerna 1999/2000:95
          </note>
          <note>
            och 98 om kunskapsnivån i skolan
          </note>
          <note>
            Anf. 88 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Herr talman! Anders Sjölund och Tomas Högström har ställt ett
            antal frågor kring kunskapsnivån i grundskolan och frågor som
            delvis hör ihop med detta. Jag väljer därför att besvara deras
            frågor i ett sammanhang.
          </note>
          <note>
            Båda interpellanterna har frågat vilka initiativ jag är beredd
            att ta för att ingen elev ska kunna lämna grundskolan utan att
            ha uppnått betyget Godkänd.
          </note>
          <note>
            Tomas Högström preciserar frågan till Godkänd i svenska och frågar
            därefter vilka konkreta åtgärder jag är beredd att vidta för att
            säkerställa att betyget
          </note>
          <note>
            Godkänd motsvaras av uppnådda kunskaper.
          </note>
          <note>
            Jag har vid många tillfällen, bl.a. här i riksdagen, svarat på
            frågor om resultaten i grundskolan och då särskilt vad beträffar
            läsning och skrivning. Alla undersökningar och rapporter ger ungefär
            samma bild: de flesta barn och ungdomar når godkända resultat,
            men det finns en grupp som inte gör det, och det är allvarligt.
            Bland de ungdomar som inte når godkända resultat är de som har
            utländsk bakgrund överrepresenterade. Trots att svensk grundskola
            i internationell jämförelse når både höga och jämna resultat är
            variationen för stor mellan kommuner och skolor för att det ska
            vara acceptabelt.
          </note>
          <note>
            När man diskuterar skolan och dess resultat ska man hålla i minnet
            att de ungdomar vars betyg vi kan avläsa år 9 har funnits i skolan
            under 1990-talet, som har varit en oerhört svår period ur ekonomisk
            synpunkt. I den nyligen publicerade delrapporten till det s.k.
            Välfärdsbokslutet beskrivs hur de ekonomiska resurserna drogs
            ned samtidigt som vi hade stora barnkullar och dessutom under
            första delen av 90-
          </note>
          <note>
            talet en stor flyktinginvandring. Även om konsekvenserna enligt
            rapporten inte är tillräckligt utforskade har detta självklart
            påverkat skolans möjligheter att nå goda resultat. Nu har den
            ekonomiska utvecklingen vänt. Regeringen har under flera år tillfört
            kommuner och landsting ökade statsbidrag adresserade till vård,
            omsorg och skola. Även om effekterna av detta inte syns genast
            och överallt kommer de ökade statsbidragen att betyda att skolan
            får en tryggare resurstilldelning de närmaste åren än vad som
            annars varit fallet.
          </note>
          <note>
            Som jag så ofta framhållit, bl.a. i den utvecklingsplan för förskolan,
            skolan och vuxenutbildningen som regeringen lade fram i maj 1999,
            så behövs det insatser på alla nivåer och av alla berörda. Alla
            barn och ungdomar måste få de stabila läs- och skrivfärdigheter
            som de behöver i en omgivning som kommer att ställa allt större
            krav på dessa förmågor. Särskilda insatser kan behövas både på
            nationell och lokal nivå för att förbättra språkutvecklingen hos
            elever med utländsk bakgrund.
          </note>
          <note>
            Skolan, dvs. de lärare och skolledare som arbetar där, måste
            tidigt identifiera de barn som behöver extra stöd bl.a. i läs-
            och skrivinlärningen. Här är förskolan och samarbetet mellan förskolan
            och skolan ovärderliga inslag i sådana tidiga insatser. Det förslag
            om en allmän, kostnadsfri förskola för 4-5-åringar som regeringen
            avser att lägga fram i vår är ett led i ansvarstagandet för de
            barn som behöver förskolan mest.
          </note>
          <note>
            Inom ramen för den s.k. Storstadssatsningen avsätter såväl staten
            som kommunerna betydande resurser för att förbättra utbildningen
            i svenska inom både förskolan och skolan för barn i invandrartäta
            förortsområden. Där pågår ett omfattande arbete med syftet att
            utveckla och förbättra pedagogik och metodik samt att höja den
            pedagogiska personalens kompetens. Verksamheterna kommer att utvärderas
            och förväntas ge erfarenheter av särskild betydelse för utbildningsverksamhet
            för barn i särskilt utsatta bostadsområden.
          </note>
          <note>
            Syftet med alla insatser är att resultaten ska förbättras och
            att alla barn ska nå målen. Om sedan dessa resultat verkligen
            motsvaras av tillräckliga kunskaper är en fråga av högsta intresse.
            På lokal nivå är det varje kommun och dess lärare som har ansvaret
            för tolkning av målen och bedömning av måluppfyllelsen. Skolverket
            ger på olika sätt underlag och stöd för denna bedömning genom
            betygskriterier, utvärderingar, nationella prov etc. Kvalitetsgranskningsnämnden
            har också ett uppdrag att undersöka hur kommunerna hanterar betygssystemet
            ur likvärdighetssynpunkt. Men här måste man naturligtvis hela
            tiden vara vaksam på att målen eller betygssystemet inte "devalveras".
          </note>
          <note>
            Anders Sjölund skriver om vikten av att alla elever ska få individuell
            undervisning utifrån behov och förutsättningar för att kunna nå
            målen. Jag antar att han syftar på en individualiserad syn på
            undervisningen, som också är en av de bärande tankarna i läroplanerna
            för samtliga skolformer. Detta är en utveckling som jag i högsta
            grad uppmuntrar. Ett av motiven bakom den försöksverksamhet med
            utbildning utan timplan i grundskolan som riksdagen ställt sig
            bakom är just att eleverna ska få en studieplanering som motsvarar
            förutsättningarna och behoven för att kunna nå målen.
          </note>
          <note>
            En av skolans viktigaste resurser är dess personal.
          </note>
          <note>
            För att de ska kunna leva upp till de stora krav som samhället
            ställer behövs som för andra yrkesgrupper kompetensutveckling
            och stimulans. Förutom de insatser för skolutveckling som kommunerna
            gör har därför regeringen föreslagit att 500 miljoner kronor ska
            avsättas under en treårsperiod för olika utvecklingsinsatser.
            De områden som prioriteras är bl.a.
          </note>
          <note>
            undervisning av elever i behov av särskilt stöd, undervisning
            av elever med funktionshinder, ökad kunskap om läs- och skrivsvårigheter
            och dyslexi, en utveckling av skolbibliotekets pedagogiska roll,
            undervisning i skolor med många elever med utländsk bakgrund m.m.
          </note>
          <note>
            Anders Sjölund frågar om jag är beredd att vidta sanktioner mot
            skolor som inte lever upp till kraven på att alla elever ska uppnå
            betyget Godkänd. Den sittande Skollagskommittén har i uppdrag
            att se över systemet med sanktioner, och jag avvaktar deras bedömning
            i denna fråga.
          </note>
          <note>
            Skolan är ett gemensamt ansvar. Därför är det viktigt att debatten
            om skolans resultat inte bara förs på nationell nivå. Kommunerna
            måste bli bättre på uppföljning, utvärdering och kvalitetsredovisning
            så att problem kan åtgärdas och resurserna verkligen kan sättas
            in där de bäst behövs.
          </note>
          <note>
            Jag läser upp slutet av interpellationssvaret i nästa inlägg.
          </note>
          <note type="speaker">
            Anf. 89 TOMAS HÖGSTRÖM (m):
          </note>
          <note>
            Fru talman! Med risk för att det här blir något av en upprepning
            av den tidigare interpellationsdebatten
          </note>
          <note>
            - den berörde i stort sett alla områden i skolans värld
          </note>
          <note>
            - ska jag försöka begränsa mig till det som jag tar upp i min
            interpellation om språkets betydelse för eleverna och för skolans
            resultat.
          </note>
          <note>
            Få saker betyder så mycket för en elevs möjligheter att lyckas
            i skolan som just språket. Det är själva nyckeln till goda resultat.
            Att kunna läsa och skriva är grundläggande baskunskaper som alla
            människor måste behärska för att fungera i samhället; det är själva
            förutsättningen för en utkomst.
          </note>
          <note>
            Hur ser då verkligheten ut? Ja, vi har i den tidigare debatten
            hört exemplen radas upp, och jag ska bidra med några, ännu ej
            kommenterade.
          </note>
          <note>
            Skolverkets undersökningar visar att 1 av 20 elever i årskurs
            8 läser sämre än genomsnittseleven i årskurs 3. En undersökning
            om elevers skrivkunskaper i årskurs 9 i Stockholm visar att 13
            % hade otillräckliga kunskaper i svenska skriftspråket. Undersökningen
            visar vidare att 48 % av eleverna hade svårt att stava korrekt.
            Det är inte bra. Det är rent ut sagt ganska dåliga resultat.
          </note>
          <note>
            Skolministern gör i sitt svar ett stort nummer av detta:
          </note>
          <note>
            "När man diskuterar skolan och dess resultat ska man hålla i
            minnet att de ungdomar vars betyg vi kan avläsa år 9 har funnits
            i skolan under 1990-talet, som har varit en oerhört svår period
            ur ekonomisk synpunkt. I den nyligen publicerade delrapporten
            till det s.k. Välfärdsbokslutet beskrivs hur de ekonomiska resurserna
            drogs ned samtidigt som vi hade stora barnkullar och dessutom
            under första delen av 90-
          </note>
          <note>
            talet en stor flyktinginvandring."
          </note>
          <note>
            Det är intressant att ställa den beskrivningen och det svaret
            mot att Skolverket konstaterar att fördelningen av skolans resurser
            inte i första hand utgår från elevernas krav och behov. De statliga
            utbildningsinspektörerna redovisar i sin granskning av skolan
            att elevernas behov av särskilt stöd många gånger inte fördelas
            efter elevernas behov utan för att avlasta lärarna. Ur elevperspektiv
            är detta förhållande oacceptabelt.
          </note>
          <note>
            Vi kan konstatera att det handlar om prioriteringar. Man må tycka
            vad man vill om riktade statsbidrag och de särskilda satsningar
            som regeringen har gjort, men enligt Christer Romilsson, Lärarförbundets
            ordförande, var det endast fyra av tio kommuner som höjde skolanslaget
            per elev förra året. Det är också en fråga om prioritering. Då
            undrar jag: Om det nu finns resurser avsatta och de nödvändiga
            prioriteringarna inte görs, vad avser skolministern då att göra?
          </note>
          <note type="speaker">
            Anf. 90 ANDERS SJÖLUND (m):
          </note>
          <note>
            Fru talman! Jag har ställt ett antal frågor till skolministern
            med anledning av de signaler som finns runtom i Sverige om skolans
            situation.
          </note>
          <note>
            Jag vill också tacka för svaret, eller snarare för svaren som
            det börjar bli så här dags på kvällen.
          </note>
          <note>
            De direkt mätbara resultaten i skolan är självfallet ett resultat
            av en mängd olika faktorer. Men ibland talar fakta för sig. Det
            har här tidigare nämnts ett antal av dessa fakta. Men låt mig
            ändå repetera några av dem som jag tycker är mest allvarliga.
          </note>
          <note>
            Vi ser att en av tre elever har Icke godkänd i svenska 2 t.ex.
            Det betyder att de inte kommer in på ett nationellt program. En
            annan uppgift är att åtta av tio kommuner över huvud taget inte
            gör några skriftliga redovisningar, som man är ålagd att göra
            enligt författningen. Och bara sex av tio elever i gymnasiet blir
            behöriga till högskolan. Det kanske är den allra mest allvarliga
            siffran, tycker jag. Sverige har redan tidigare en låg andel som
            kommer från gymnasiet till högre utbildning. Vi är sämst i Norden
            i det fallet. Jag tycker att läget är bekymmersamt, även om det
            finns massor av goda exempel som har sagts tidigare.
          </note>
          <note>
            Skolministern säger i svaret att regeringen tillfört extra resurser
            till kommunerna för skolan. Det är intressant att notera att bara
            fyra av tio kommuner använt pengarna till att höja just elevanslaget.
            Resten av kommunerna väljer att lägga pengarna på annat.
          </note>
          <note>
            I min egen hemkommun, Umeå, har vi just den här veckan en stor
            skolstrejk i en av de största lågoch mellanstadieskolorna. Man
            är helt enkelt ganska trött på läget. Jag tycker att det är allvarligt
            när vi har ett läge i landet där föräldrarna plockar ut sina elever
            från skolan och eleverna är så missnöjda att de väljer att vara
            hemma i stället för i skolan. Jag tycker att det är ett exempel,
            i vart fall i min hemkommun, på ett underkännande av politikernas
            förmåga att styra skolan. Det är ett tillkortakommande som är
            helt uppenbart och samtidigt oacceptabelt.
          </note>
          <note>
            Det är väl ändå så att föräldrarna är de bästa utvärderarna av
            skolan. Vi har i dag mycket välutbildade föräldrar som ställer
            berättigade krav på undervisningssituationen, på miljön i skolan
            och på det resultat som de vill se där.
          </note>
          <note>
            Jag vet att det finns ett antal kommuner som arbetar för ett
            ökat inflytande i skolan. Om jag inte minns fel finns det något
            som heter villkorad delegation, vilket betyder att föräldrarna
            enligt lagen har rätt att hantera vissa delar av den kommunala
            pengen som går den enskilda skolan. En väg att gå när det gäller
            inflytandet och resultatet i skolan tror jag är att föräldrarna
            själva deltar i och utvärderar arbetet i mycket högre grad.
          </note>
          <note>
            Min fråga är om skolministern är beredd att arbeta med just den
            frågan, dvs. att ytterligare lägga ut ansvar på de enskilda skolorna.
            Låt oss tala om en kommunal skolpeng i det fallet för att förstå
            vad vi talar om. Det är en väg att gå.
          </note>
          <note>
            Jag har nu förstått att regeringen verkar ha begripit att det
            är ett problem i landet, och det tycker vi är utmärkt.
          </note>
          <note>
            Jag återger vad skolministern har sagt i Kommun-Aktuellt: Om
            vi ska kunna fortsätta tanken runt den likvärdiga skolan, måste
            vi veta att en viss del av statsbidragen som betalas ut ändå går
            just till skolan.
          </note>
          <note>
            Detta snuddar ganska starkt vid vår uppfattning om hur skolans
            resurser ska fördelas. Jag får återkomma till det under nästa
            inlägg.
          </note>
          <note type="speaker">
            Anf. 91 ULF NILSSON (fp):
          </note>
          <note>
            Fru talman! Fru talman! De här interpellationerna tar upp oerhört
            viktiga frågor. Jag har lyssnat med intresse både på frågorna
            och på skolministerns svar och konstaterar att vi alla är överens
            om att svenska språket för de allra flesta är av grundläggande
            betydelse för att kunna fungera i sitt framtida liv efter skolans
            slut.
          </note>
          <note>
            Kravet på språkförmåga har ju höjts oerhört. För
          </note>
          <note>
            30-40 år sedan kunde man kanske klara sig utan att knappt kunna
            läsa och skriva i vissa typer av arbete. I
          </note>
          <note>
            dag krävs det massor för det som förr i världen kallades för
            praktiska arbeten. Det krävs god förmåga att läsa datamanualer,
            att förstå saker och ting på engelska och att kunna både läsa
            och uttrycka sig i skrift.
          </note>
          <note>
            Den allmänna kravnivån har höjts.
          </note>
          <note>
            När man ser på alla undersökningar som har gjorts, både Skolverkets
            undersökningar och olika, fristående läs- och skrivundersökningar,
            blir man lite förvånad. Flera samlade undersökningar om förmågan
            till läsförståelse och förmågan att uttrycka sig hos elever i
            årskurs 8 ger ungefär samma resultat, att närmare 20 % av eleverna
            i årskurs 8 ligger på en klart underkänd nivå. Om 4-5 av dessa
            ungefär 20 %
          </note>
          <note>
            elever får betyget Godkänd i årskurs 9, kan man tänka sig att
            det där har hänt något, att de har jobbat så hårt i årskurs 9
            att så många fler når upp till godkänd nivå.
          </note>
          <note>
            När samma undersökning sedan görs i årskurs ett i gymnasieskolan,
            som t.ex. gjordes här i Stockholm, visar det sig att det är 10-20
            % som återigen ligger på icke acceptabel nivå. Här har vi naturligtvis
            en springande punkt, nämligen att betygen inte mäter det som de
            ska mäta. Godkänt betyg är ingen garanti för att man har nått
            upp till en godkänd nivå.
          </note>
          <note>
            Jag tycker att det är bra att skolministern har tillsatt kvalitetsgranskningsnämnden,
            men jag tycker att den borde få i uppdrag att utvärdera betygens
            innehåll och hur de motsvarar målen. Jag hörde att skolministern
            sade att hon tycker att det är viktigt, och det uppskattar jag.
            Men jag tycker att det borde ingå i kvalitetsgranskningsnämndens
            uppdrag att utvärdera betygens innehåll.
          </note>
          <note>
            I övrigt konstaterar jag att skolministern ser allvarligt på
            problemet men tycker att skolministern och regeringen kommer med
            för få konkreta förslag. Det räcker inte bara att säga att eleverna
            ska få stöd tidigt i skolan. För att de ska få stöd tidigt måste
            det tvingas fram på något sätt. Man måste se till att elever inte
            släpps in på gymnasiet om de inte har riktiga kunskaper. Man måste
            tvinga fram stöd tidigt och eventuellt tvinga fram en eller två
            extra terminer i grundskolan.
          </note>
          <note>
            Jag har använt ordet snällfälla tidigare. Jag tycker att det
            är ett väldigt adekvat begrepp. Alltför många svenska elever hamnar
            i snällfällan. Man uppmärksammar inte deras behov av stöd. Man
            upplyser dem inte om deras svårigheter, utan de skickas vidare.
            Till sist står de där hjälplösa utan tillräckliga kunskaper.
          </note>
          <note>
            Sätt in stöd tidigare, identifiera problemen tidigare, börja
            utbilda och anställa speciallärare igen och, först som sist, förbättra
            utvärderingen!
          </note>
          <note type="speaker">
            Anf. 92 ERLING WÄLIVAARA (kd):
          </note>
          <note>
            Fru talman! Jag har också några frågor till skolministern.
          </note>
          <note>
            Skolministern skriver i sitt svar att de som har utländsk bakgrund
            är överrepresenterade bland dem som inte klarar godkända betyg,
            med andra ord de som inte kan läsa och skriva ordentligt. Eftersom
            jag inte kan siffrorna skulle jag vilja veta hur stor procentuell
            andel av dem som inte klarar godkända betyg som har utländsk bakgrund.
          </note>
          <note>
            Jag skulle också väldigt gärna vilja veta hur förhållandet i
            friskolan är jämfört med i den kommunala skolan när det gäller
            elever som inte klarar att få betyget Godkänd.
          </note>
          <note>
            Så skriver skolministern i sitt svar att det svåra ekonomiska
            läget för något år sedan är en orsak till detta. Detta har säkert
            lett till att det har blivit färre vuxna i skolan. Jag skulle
            vilja fråga om skolministern är beredd att se till att vi får
            fler vuxna i skolan eller färre elever per klass, nu när den ekonomiska
            utvecklingen ändå har vänt.
          </note>
          <note>
            Sedan omnämns särskilda insatser utan att de konkretiseras i
            svaret. Jag skulle väldigt gärna vilja veta vad det är för särskilda
            insatser när det gäller att förbättra språkutvecklingen.
          </note>
          <note>
            Vi har många gånger debatterat med skolministern om vikten av
            en värdegrund i skolan, alltså ordning och reda i klassrummen.
            Jag är oerhört glad över att skolministern för drygt ett år sedan
            tillsatte värdegrundsgruppen. Vi väntar med stort intresse på
            svaret från denna kommitté i slutet på februari eller början på
            mars.
          </note>
          <note>
            Anf. 93 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Jag börjar med att läsa klart svaret.
          </note>
          <note>
            Tomas Högström frågar om jag är beredd att, som han uttrycker
            det, återställa de tidigare kraven på lärarnas kunskaper i svenska
            språket. Det han åsyftar är säkerligen den ändring i skollagen
            som gäller fr.o.m. den 2 januari 2000 och som innebär att lärare
            med utländsk lärarutbildning ska ha "de kunskaper i svenska som
            behövs" för att få ett behörighetsbevis av Högskoleverket.
          </note>
          <note>
            Någon sänkning av språkkravet för lärare med utländsk utbildning
            har alltså inte skett genom de beskrivna ändringarna i skollagen.
            Regeringen har samtidigt genom en skärpning av bestämmelserna
            lagt ansvaret för behörighetsförklaring av lärare med utländsk
            examen på Högskoleverket i stället för som tidigare på respektive
            huvudman. Ändringarna innebär därför att alla lärare med utländsk
            utbildning kommer att få en likvärdig behandling. Rättssäkerheten
            för den enskilda läraren har dessutom ökat genom möjligheten att
            överklaga negativa beslut.
          </note>
          <note>
            Regeringen har av dessa skäl inte för avsikt att återställa de
            tidigare kraven på lärarnas kunskaper i svenska.
          </note>
          <note>
            Fru talman! Vi har nu i flera interpellationsdebatter, precis
            som interpellanterna har sagt, berört samma frågor. Jag har ett
            par gånger redovisat olika åtgärder. Jag väljer i stället att
            ställa frågan tillbaka, denna gång direkt riktad till de moderata
            företrädarna.
          </note>
          <note>
            De åtgärder som regeringen har föreslagit gäller ökade satsningar
            mot skolorna, bl.a. i form av statsbidrag och de s.k. Perssonpengarna.
            Varför säger då moderaterna nej till detta, när vi så väl vet
            att dessa pengar behövs? Varför föreslår man skattesänkningar
            när vi vet att varje skattekrona är värdefull för kommunerna?
            Varför vill man inte satsa på förskolan om man nu verkligen vill
            se till att alla elever får en möjlighet att nå målen?
          </note>
          <note>
            Folkpartiet redovisade några saker som man kan tänka sig för
            att stärka de olika områden som har varit berörda. Jag ser fram
            emot att få höra vad man vill från moderaternas sida. Hur ska
            vi göra för att eleverna ska nå målen?
          </note>
          <note>
            Föräldrastyrelser nämndes. Det är ett mycket bra exempel som
            jag hoppas ska få genomslag, så att ännu fler skolor och föräldrar
            verkligen vill vara med.
          </note>
          <note>
            För närvarande är ungefär 120 skolor med i denna verksamhet,
            och de ska redovisa sina resultat 2001.
          </note>
          <note>
            Det är ett långtgående ansvar som delegerats till föräldrarna.
            De har också ansvar för budgeten, vilket kan innefatta bl.a. lärarlöner.
          </note>
          <note>
            Jag ser också positivt på de elevstyrelser som finns. De är inte
            så många ännu, men de finns på sina håll. Eleverna är med och
            tar budgetansvar, men också vid anställning av lärare och av skolledare.
          </note>
          <note>
            Det är positiva exempel, vilka vi pratade om i föregående debatt
            med Per Bill, som vi kan redovisa från skolan.
          </note>
          <note>
            Det är ändå viktigt att understryka att en elev eller förälder
            som inte känner sig nöjd med situationen i skolan har möjligheten
            att göra anmälningar till Skolverket. Vi följer givetvis de anmälningar
            som kommer in. Vi får många brev till oss i departementet. Ett
            ganska vanligt exempel är att elever inte tycker sig ha fått de
            resurser som de anser sig ha behov av.
          </note>
          <note>
            Dessvärre kan jag se att man i dag i en del kommuner kräver att
            eleverna ska ha fått en diagnos innan man ger dem ökade resurser,
            vilket jag tycker är helt felaktigt. Här måste man lita på professionen.
            När professionen ser att en elev behöver mer stöd ska denna också
            få resurser. En del kommuner håller alltså tillbaka dessa pengar
            tills diagnosen har ställts.
          </note>
          <note>
            När det t.ex. gäller dyslexi kan det ta väldigt lång tid innan
            eleven kan komma till en expert och få diagnosen fastställd. Tid
            har förlorats.
          </note>
          <note type="speaker">
            Anf. 94 TOMAS HÖGSTRÖM (m):
          </note>
          <note>
            Fru talman! Självklart ska vi ge skolministern svar. Vilka åtgärder
            som vi anser vara nödvändiga har vi också redovisat i motioner
            och i de debatter som vi ständigt för när det gäller resultaten
            i skolan.
          </note>
          <note>
            Det är bara att konstatera att skolministern delvis säger emot
            sig själv när hon ena gången hävdar behovet av riktade statsbidrag
            och Perssonpengar och andra gången börjar tala om öronmärkta pengar
            till skolan, vilket numera också sker i regeringskretsar.
          </note>
          <note>
            Det kan vi ta del av i de debatter som förs.
          </note>
          <note>
            Jag tycker att skolministern ska ansluta sig till det vi vill
            om hon vill nå resultat och få en utveckling i skolan som betyder
            än mer än vad vi ser i dag. Vi vill alla nå positiva resultat.
            Jag tror att också skolministern vill ha bra resultat och en bättre
            skola. Då handlar det om vilka verktyg vi använder oss av.
          </note>
          <note>
            Vi har lagt fram förslag om en nationell skolpeng.
          </note>
          <note>
            Ja, vi anser att kommunerna inte klarar uppgiften, att kommunpolitikerna
            prioriterar fel och att vi inte har lika möjligheter att driva
            skolor. Vi har inte lika möjligheter att välja skola i ett nationellt
            perspektiv. Det är en väldigt viktig och central del av den förnyelse
            av den svenska skolan som är nödvändig.
          </note>
          <note>
            Vi kan också konstatera att det är en fråga om prioriteringar.
            M-kommuner lägger mer på skolan än vad socialdemokratiska kommuner
            gör, t.ex. Vi kan se på elevkostnaderna och vilka satsningar som
            görs där i friskolor kontra kommunala skolor.
          </note>
          <note>
            Ta vara på den förnyelse och den utveckling som sker och ge utvecklingen
            möjligheter att slå igenom!
          </note>
          <note>
            Det förutsätter vissa genomgripande förändringar. En av dessa
            är att politiker ska skapa regelverken och sedan lämna över till
            dem som är verksamma i skolan. Det är resultaten som ska tala.
          </note>
          <note>
            Sedan måste jag ta upp den sista fråga jag ställer i min interpellation,
            angående språkkraven. Jag menar att förutsättningen för att elever
            ska lyckas är språket.
          </note>
          <note>
            Har man inte språket med sig är man en förlorare.
          </note>
          <note>
            En grundskoleelev i Fittja säger på följande sätt:
          </note>
          <note>
            Jag har så mycket brytning att jag skäms för att prata framför
            folk. I min klass gick bara turkar och kurder
          </note>
          <note>
            - inte en svensk. Kanske blir jag städerska, men det vill jag
            inte. Jag vill vara som vanliga tjejer. Jag vill plugga och komma
            in på gymnasiet och prata bra svenska. Jag är ju svensk.
          </note>
          <note>
            Vilka signaler skickar skolministern och Utbildningsdepartementet
            ut? Jo, då sänker man kraven vad beträffar svenska språket när
            det gäller lärarutbildningen för lärare med utländsk bakgrund.
            Det är de facto så att det har gjorts en omformulering. Man talar
            om de kunskaper i det svenska språket som behövs för att en lärare
            ska få behörighetsbevis av
          </note>
          <note>
            Högskoleverket. Det är den nya formuleringen. Den som gällde
            tidigare var skarpare.
          </note>
          <note>
            Det var själva syftet med den diskussion som fördes bl.a. i den
            parlamentariska grupp som jag satt i och som följde denna utredning.
            Då nämndes att man ville ha fler lärare och att den formulering
            som fanns tidigare i skollagen var ett hinder.
          </note>
          <note type="speaker">
            Anf. 95 ANDERS SJÖLUND (m):
          </note>
          <note>
            Fru talman! Det är inte sannolikt att vi byter regering inom
            de närmaste åren, varför vi har att se det läge som vi har. Jag
            är glad att skolministern säger att hon är beredd att titta på
            en villkorad delegation, som det heter, dvs. på att lägga ut ansvar
            och befogenheter på den kommunala skolan, som det i första hand
            är frågan om till dess att vi får en nationell skolpeng.
          </note>
          <note>
            Det tycker jag är bra signaler. Jag tror att det är oerhört viktigt
            att man har ansvar och befogenheter som följer varandra på de
            respektive ställena. Tomas Högström har ju ställt en fråga omkring
            den nationella skolpengen, och den får vi väl ett svar på så småningom.
          </note>
          <note>
            Sedan har vi det här med skolans kvalitet, och då tänker jag
            framför allt på grundskolan som jag känner allra starkast för.
            Vi moderater sätter faktiskt grundskolan allra främst. Den är
            så att säga basen för att kunna gå vidare på utbildningspyramiden.
            Här vill vi se en perspektivförskjutning mot ökade krav både på
            eleverna och - framför allt - på utbildningsanordnarna.
          </note>
          <note>
            Jag tycker att det är oacceptabelt som det nu ser ut på många
            ställen i landet. Både resultatet och arbetsmiljön är sådana att
            vi måste våga ställa högre krav, och andra krav, än vi gör i dag.
            Här har riksdagen en viktig uppgift.
          </note>
          <note>
            Många frågar också med rätta: Vart tar alla pengar vägen som
            vi faktiskt satsar på skolan? Vi satsar som bekant mest av alla
            OECD-länder. Men hur använder vi pengarna egentligen? Dels kan
            vi konstatera att det är skillnader mellan kommunerna när det
            gäller hur man väljer att satsa. Det skiljer mellan 36 000 och
          </note>
          <note>
            78 000, har jag lärt mig, i de olika kommunerna. Men också inom
            kommunen skiljer det när det gäller hur man väljer att prioritera
            de medel som man faktiskt har. Där är det ju så som har sagts
            tidigare i dag att undervisningskontot minskar till förmån för
            andra konton. Det är lite allvarligt när man gör de prioriteringarna.
            Där hoppas jag att vi kan få se en förändring.
          </note>
          <note>
            Jag tror att när friheten och ansvaret parar ihop sig blir också
            prioriteringarna annorlunda. Därför är det som tidigare sagts
            också så att friskolorna väljer att satsa pengarna på undervisning
            medan andra skolor väljer att satsa på andra saker.
          </note>
          <note>
            Fru talman! När vi tycker att grundskolan är den allra viktigaste
            utbildningsformen så är valet mellan att ytterligare subventionera
            barnomsorgen för höginkomsttagare med statliga pengar och att
            satsa på skolans kvalitet ganska enkelt. I dag går remisstiden
            ut för förslaget om maxtaxa. Vi dömer ut det förslaget, och det
            gör också Riksrevisionsverket. Det är en svidande kritik som kommer
            i dag. Där efterlyser man t.ex. hur kommunernas kostnader faktiskt
            ska täckas. Det sägs vidare att det här missgynnar tillväxtområden
            och att förslaget sammanfattningsvis blir en gökunge som tränger
            ut andra, viktigare satsningar inom respektive kommun.
          </note>
          <note>
            Är det inte dags nu, skolministern, att låta den här gökungen
            lämna boet och lägga tanken på en statlig maxtaxa på hyllan? Kan
            vi inte i stället bli överens om att satsa på grundskolan genom
            att ge de rätta signalerna som vi kan göra från den här kammaren
            och ställa ut förväntningar på en högre kvalitet med bättre uppföljning
            och utvärdering?
          </note>
          <note>
            Slutligen, skolministern: Om Sverige ska bli en verklig kunskapsnation
            behöver vi skärpa oss på många områden och många plan. Vi måste
            ha fokus på elever med behov av särskilt stöd. Men vi måste faktiskt
            också våga ställa oss frågan: Hur stimulerar vi elever som är
            starkt studiemotiverade? Dessa elever tycker jag ofta glöms bort.
          </note>
          <note type="speaker">
            Anf. 96 ULF NILSSON (fp):
          </note>
          <note>
            Fru talman! Vi har talat om den pedagogiska förskola som nu föreslås.
            Det är ett av de förslag som regeringen kommer med som jag tycker
            är bra. Det är bra att vi får en pedagogisk förskola för 4-5-åringar
            med cirka tre timmars pedagogisk verksamhet om dagen. Däremot
            är jag lika negativ som föregående talare till förslaget om maxtaxa
            för övrig barnomsorg.
          </note>
          <note>
            Det är en konstig prioritering i dag när kommunerna så väl behöver
            de pengar de kan få till insatser inte minst på skolans område.
          </note>
          <note>
            Om vi får en bra utvärdering som verkligen fungerar så behöver
            vi inte vara rädda för mångfalden.
          </note>
          <note>
            Då behöver vi inte vara rädda för fristående skolor.
          </note>
          <note>
            De kommer tvärtom att visa att de tillför kvalitet.
          </note>
          <note>
            Däremot tror jag inte på vare sig öronmärkta pengar, mer än av
            tillfällig natur, eller på nationell skolpeng.
          </note>
          <note>
            Det skulle bli ett stelt och oflexibelt system. Jag tror att
            vi kan utveckla det decentraliserade system vi har börjat med
            om vi får en utvärdering som fungerar.
          </note>
          <note>
            Jag efterlyser fortfarande en del konkreta förslag från skolministern.
            Den här avstämningen i den nya grundskolan som skulle bli i årskurs
            5 med nationella prov och test på hur det gick för eleverna, den
            har i princip uteblivit. Jag tycker nu att det är dags att införa
            en sådan här avstämning - fast tidigare, redan i årskurs 3.
          </note>
          <note>
            Är skolministern beredd att föreslå en ordentlig avstämning av
            elevernas kunskaper i framför allt svenska och matte tidigt, de
            första åren, på det sätt som var tänkt när den här grundskolan
            infördes? Och är skolministern beredd att inför lärarutbildningen
            prioritera speciallärarutbildning? Det är två konkreta frågor
            som jag hinner med nu.
          </note>
          <note type="speaker">
            Anf. 97 ERLING WÄLIVAARA (kd):
          </note>
          <note>
            Fru talman! Jag ställde några frågor till skolministern, men
            jag kan förstå att det är svårt att hinna med att svara när det
            är många som frågar och vill debattera. Jag skulle dock vilja
            ställa frågan på nytt:
          </note>
          <note>
            Hur ser det ut i friskolorna? Vi har ju i alla fall några friskolor.
            Är förhållandet likadant där, att det är många elever som inte
            klarar att läsa och skriva?
          </note>
          <note>
            Likadant med frågan om fler vuxna eller färre elever per klass:
            Är skolministern beredd att arbeta för att det blir en ändring
            i det här förhållandet?
          </note>
          <note>
            Sedan är jag mycket intresserad av vilka särskilda insatser skolministern
            åsyftar när hon säger att sådana behövs på nationell och lokal
            nivå för att förbättra språkutvecklingen i skolan. Jag delar också
            föregående talares oro för och syn på maxtaxan. Jag befarar att
            kommunernas ekonomi kommer att bli än sämre och att det går ut
            över skolan.
          </note>
          <note>
            Anf. 98 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Jag ska börja med att redovisa det här med hur många
            elever det gäller med utländsk bakgrund och i grundskolan. Av
            eleverna med utländsk bakgrund är det 36,1 %, dvs. 5 058 stycken,
            som inte nått målen i alla ämnen jämfört med 22,7 % för gruppen
            i övrigt. Av de elever som inte nått målen saknade 7,8 % betyg
            i ett ämne och 13,8 % i två eller flera ämnen. Motsvarande siffror
            för elever med utländsk bakgrund var 10,2 % och 23,3 %. Jag har
            ytterligare statstik om så önskas.
          </note>
          <note>
            Jag har ju tidigare diskuterat med moderaterna vilka konkreta
            förslag man vill lägga fram för att hjälpa och stärka de elever
            som inte når målen. Vid båda dessa tillfällen har ni sagt att
            ni har lagt fram era förslag i motioner. Men det vore bra om ni
            lade dem på bordet här så att vi kan diskutera våra olika förslag
            till åtgärder för att se vilken lösning som i så fall kan vara
            den bästa.
          </note>
          <note>
            En annan fråga är: Hur ska den nationella skolpengen utformas
            för att verkligen nå det här rättvisesystemet? Vi kan ju se de
            brister som vi har i dag, där vi ligger nära och ändå har bra
            uppföljnings- och utvärderingssystem och där vi vet att varje
            kommun i sin skolplan har sagt att man prioriterar de elever som
            är i behov av mer stöd än andra.
          </note>
          <note>
            Vi vet också om, som jag redovisade innan, de ökade kraven på
            diagnoser, som jag inte delar, för att man ska kunna få de här
            medlen. Men hur ska man härifrån denna kammare kunna göra rättvisa
            bedömningar så att de elever som verkligen har de största behoven
            t.ex. ska kunna få resurserna? Varifrån ska i så fall de pengar
            komma som skulle ge både mer och rättvisare fördelning? Det har
            jag aldrig fått beskrivet för mig.
          </note>
          <note>
            En tredje sak är att jag i dag satt med Skolverkets rapport från
            oktober 1999 för att just titta på skillnaderna mellan kommunerna
            när det gäller hur mycket pengar man lägger på den enskilde grundskoleeleven.
          </note>
          <note>
            Det var ett antal kriterier uppräknade när det gäller varför
            det var så stora skillnader. En sak som man tog upp, och där går
            jag emot vad Tomas Högström sade, är att de kommuner som har satsat
            mest - och nu gäller det alltså den rapport som är framlagd i
            oktober
          </note>
          <note>
            1999 - faktiskt inte är borgerliga. De socialistiskt styrda kommunerna
            har alltså lagt mer till skolan än vad de borgerliga kommunerna
            har gjort.
          </note>
          <note>
            När vi pratade om ändringen när det gäller lärare var det inte
            i fråga om lärare med utländsk bakgrund utan i fråga om lärare
            med utländsk utbildning som förändringen har skett. Det är en
            följd av ett EU-
          </note>
          <note>
            direktiv som har lagts fram tidigare, och vi följer det regelsystem
            som EU har lagt fast.
          </note>
          <note>
            Det är en mycket liten grupp det handlar om. Det är lärare som
            har fått sin utbildning i ett annat land som kommer hit. Innan
            de är framme och kan få lov att undervisa i en svensk skola är
            det många krav som de ska uppfylla, och det innefattar också studier
            i det svenska språket. Men det gäller alltså lärare med utländsk
            utbildning, vilket det har varit många missuppfattningar om.
          </note>
          <note>
            Det är också intressant att följa diskussionen om maxtaxan. Jag
            noterade därvidlag att i Malmö kommun sade moderaterna ja till
            maxtaxa. De har väl en annan syn än folket här uppe i Stockholm
            och ser kanske de positiva i att ha ett system där vi verkligen
            ger möjligheter till alla elever oavsett inkomster osv.
          </note>
          <note>
            hos föräldrarna att kunna få en bra förskoleutbildning.
          </note>
          <note>
            Tittar vi på vart pengarna har gått de senaste åren i kommunerna,
            den ökning av resurserna som har kommit, vet vi att de har ätits
            upp av höjningar i lärarkostnader. Vi vet också att en stor del
            av pengarna har gått till IT-satsning, dvs. läromedlen, plus till
            elever med behov av stöd. Det kan vi i dag klart visa på. Jämför
            jag med den fristående skolan, som jag fick en fråga om, har vi
            där färre behöriga lärare. Det påverkar givetvis också lönesättningen.
          </note>
          <note type="speaker">
            Anf. 99 TOMAS HÖGSTRÖM (m):
          </note>
          <note>
            Fru talman! Vi får återkomma med de fortsatta skoldebatterna
            under den riksdagsperiod som är. Jag ska i varje fall avsluta
            med att tacka skolministern för den debatt som nu har varit. Det
            är synd att utbildningsfrågor alltid ska diskuteras i skydd av
            mörkret.
          </note>
          <note>
            Det är en iakttagelse som jag har gjort och som jag skickar vidare
            till kammarkansliet.
          </note>
          <note>
            Får jag dessutom sträcka ut en hand till skolministern med en
            förhoppning att hon ställer upp på det förslag jag nu kommer med.
            Låt oss nu göra det första året i det nya millenniet, år 2000,
            till det goda språkets år. Som jag tidigare sagt är det nyckeln.
            Låt oss se till att ungdomar och barn i skolan ges nyckeln.
          </note>
          <note>
            Låt år 2000 bli det goda språkets år. Jag tror att vi kan komma
            överens om den formuleringen och det som riktmärke.
          </note>
          <note>
            Vi har nationella samlingar av annat slag. Vi kan ta den som
            vi har bevittnat förra veckan. som hade
          </note>
          <note>
            ".. om detta må ni berätta ." som sin grund. Låt oss komma överens
            om att göra år 2000 till det goda språkets år. Då tror jag att
            vi gör alla elever och alla som är i skolan en tjänst.
          </note>
          <note type="speaker">
            Anf. 100 ANDERS SJÖLUND (m):
          </note>
          <note>
            Fru talman! Hur var det nu, skolministern, med riktade statsbidrag?
            Det fick vi inte något riktigt bra svar på. Det är jag lite intresserad
            av. Det frågades här: Vad kan riksdagen egentligen göra åt kvaliteten
            i de svenska skolorna, som faktiskt styrs av kommunerna? Det är
            onekligen en relevant fråga. Riksdagen kan göra en hel del.
          </note>
          <note>
            Vi gör t.ex. gemensamt ett försök med ett avskaffande av timplanen,
            som jag tycker är alldeles utmärkt, och som förhoppningsvis får
            ett gott resultat.
          </note>
          <note>
            Det är jag för övrigt övertygad om. Det är en sak.
          </note>
          <note>
            Sedan är signalsystemet oerhört viktigt. Det som sägs från denna
            kammare, oavsett om vi fattar beslut eller inte, når utan tvekan
            ut till bänkarna och lärarrummen ute i skolan och till rektorsområdena.
            Därför är det viktigt att vi säger rätt saker.
          </note>
          <note>
            Det här med pengar är inte alltid svaret på alla frågor. Det
            har gått ett utmärkt program på radions
          </note>
          <note>
            P 1 för några veckor sedan om skolorna i New York enligt KIPP-modellen.
            Jag hoppas att skolministern har lyssnat på det. Det tycker jag
            är ett gott exempel på att förhållningssättet gentemot eleverna
            är det allra mest avgörande för resultatet. Det handlar om det
            sätt som man faktiskt undervisar på, vad man bestämmer sig för
            att åstadkomma och vilket förhållningssätt man ska ha gentemot
            eleverna, gentemot varandra, gentemot föräldrarna och gentemot
            skolan och att man tar ett ansvar för situationen.
          </note>
          <note>
            Vi får återkomma i en senare diskussion till hur ordningen och
            redan ska återföras till de svenska skolorna. Jag ser fram emot
            den, men till dess får vi nöja oss med den här diskussionen. Innan
            jag avslutar mitt anförande vill jag säga att jag hoppas att skolministern
            vill föra ut budskapet i skolorna att man ska aktivera sig också
            för ordning och reda enligt KIPP-
          </note>
          <note>
            modellen, om skolministern förstår vad jag menar.
          </note>
          <note>
            Man ska ha ett förhållningssätt till eleverna som inte är uppifrån
            och från skolpolitikernas håll utan man ska trycka ned verksamheten
            och besluten på den lokala nivån.
          </note>
          <note>
            Anf. 101 Statsrådet INGEGERD WÄR-
          </note>
          <note type="speaker">
            NERSSON (s):
          </note>
          <note>
            Fru talman! Tomas Högström talade om det goda språkets år. Vi
            kan alla skriva under på att det är viktigt att vi ger våra barn
            ett riktigt och bra språk.
          </note>
          <note>
            Det är oerhört värdefullt i mötet med människor. Det tycker jag
            att vi ska arbeta med från de minsta barnen och genom hela vår
            barn- och ungdomsskola.
          </note>
          <note>
            Förhållningssättet gentemot eleverna är, precis som jag sade
            i slutet av förra interpellationsdebatten med Per Bill, att vi
            måste ha eleven i centrum. Det är en av de saker som flera rapporter
            har pekat på. Där är vi inte i dag i skolan. En del skolpersonal
            har ett mycket bra förhållningssätt till eleverna, utgår från
            dem och har ett medbestämmande för eleverna.
          </note>
          <note>
            Det demokratiska förhållningssättet har vi alla ställt oss bakom
            i den värdegrund som står i vår läroplan. Den måste man arbeta
            med på olika sätt. Det gör man i den vardagliga situationen i
            klassrummen men också genom att fördjupa dialogen mellan barn
            och vuxna om vad de olika värderingsfrågorna egentligen står för.
            De vuxna måste också se det i perspektivet till sig själva. Det
            handlar också om de vuxnas möjligheter att ha ett demokratiskt
            förhållningssätt inom en skolledning, mot kommunpolitiker och
            mot riksdagspolitiker.
          </note>
          <note>
            Under dagarna om Förintelsen och i söndags vid utdelandet av
            pris från Olof Palmes minnesfond har dessa frågor understrukits
            hela tiden. Jag tror också alla politiker från alla länder är
            överens om det som
          </note>
          <note>
            Jerzy Einhorn sade. Det kanske inte blir i denna generation och
            kanske inte i nästa utan i nästnästa som vi för första gången
            verkligen kommer att ha ett samhälle där demokratin fullt har
            slagit igenom. Jag ser mycket positivt på att vi från alla partier
            ständigt understryker detta i våra debatter i riksdagen.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 1999/2000:143 om friskolor med särskild
            religiös eller språklig inriktning
          </note>
          <note>
            Anf. 102 Statsrådet INGEGERD WÄR-
          </note>
          <note type="speaker">
            NERSSON (s):
          </note>
          <note>
            Fru talman! Göran Lindblad har frågat mig vilka åtgärder jag
            avser att vidta för att främja integrationen i det svenska samhället
            genom att tillåta olika religiösa och språkliga grupper att bedriva
            skola och vilka åtgärder jag avser att vidta för att främja mångfalden
            och det mångkulturella samhället inom skolans värld.
          </note>
          <note>
            Inledningsvis vill jag slå fast att det redan är så att olika
            religiösa, språkliga och etniska grupper tillåts att starta och
            driva skola i Sverige.
          </note>
          <note>
            Enskildas och organisationers rätt att grunda och driva skolor
            förutsätter att undervisningen svarar mot de krav och kunskapsmål
            som ställs från det offentligas sida. Fristående skolor ska, på
            samma sätt som offentliga, bygga på demokratisk grund, präglas
            av demokratiska värderingar, öppenhet, tolerans samt saklighet
            och allsidighet.
          </note>
          <note>
            För närvarande finns det 58 av Skolverket godkända fristående
            grundskolor med konfessionell inriktning och 29 med språklig/etnisk
            inriktning. Det innebär att närmare 20 % av de godkända fristående
            grundskolorna har språklig, etnisk eller religiös inriktning.
          </note>
          <note>
            Som svar på den andra frågan vill jag framhålla att vårt samhälle
            bygger på demokratiska värden som respekt, alla människors lika
            värde, jämställdhet, solidaritet och rättvisa. FN:s barnkonvention
            är ett grundläggande dokument även för skolan. Skolan har bl.a.
            i uppdrag att förmedla och förankra samhällets grundläggande värderingar.
            Genom samverkan, ansvar och utveckling ska skolan bli en skola
            för alla, där alla barns och ungdomars förutsättningar tas till
            vara. Det är en skola som bygger på en gemensam värdegrund och
            som präglas av demokratiska värderingar, tolerans, respekt och
            förståelse för andra. För att stödja och stimulera arbetet med
            värdegrunden i förskola, skola och vuxenutbildning har jag tagit
            initiativ till Värdegrundsprojektet, som startade i februari 1999.
          </note>
          <note>
            Syftet har varit att de grundläggande och för samhället gemensamma
            värderingarna, fastslagna i läroplaner, uppmärksammas på olika
            sätt i skolan. Värdegrundsprojektet ska stödja och stimulera det
            lokala arbetet med värdegrunden i förskola, skola och vuxenutbildning.
          </note>
          <note>
            Bl.a. har välbesökta konferenser anordnats om värdegrunden i
            en mångkulturell miljö och för att stimulera sektorsövergripande
            samarbete kring värdegrunden. Tre böcker som ska fungera som diskussionsmaterial
            för olika åldrar tas fram. Ungdomar har på olika sätt knutits
            till projektet. Det finns ett ungdomsråd, och 4 000 barn och ungdomar
            har inbjudits att tycka och tänka kring värdegrunden i både bild
            och text. Projektets slutbok samt åtgärdsrapport kommer i mars.
          </note>
          <note>
            Mot bakgrund av de åtgärder som pågår finner jag inte anledning
            att vidta några särskilda åtgärder av det slag som interpellanten
            efterfrågat.
          </note>
          <note type="speaker">
            Anf. 103 GÖRAN LINDBLAD (m):
          </note>
          <note>
            Fru talman! Jag tackar för svaret. Statsrådet Wärnersson framhåller
            här att det redan i dag är tillåtet för olika språkliga och religiösa
            grupper att bedriva skola. Det är förstås korrekt i strikt formell
            mening. Jag borde kanske i stället ha frågat vad statsrådet avser
            att göra för att öka möjligheterna att starta fristående skolor
            på etnisk, religiös eller språklig grund.
          </note>
          <note>
            Min interpellation kom till på grund av statsrådets motsträviga
            partikamrater i Göteborg som röstat ja till kristna friskolor,
            vilket i och för sig är bra, men inte till muslimska och arabiska
            skolor. Jag citerar vad statsrådet Wärnersson säger i sitt svar:
            "Enskildas och organisationers rätt att grunda och driva skolor
            förutsätter att undervisningen svarar mot de krav och kunskapsmål
            som ställs från det offentligas sida. Fristående skolor ska, på
            samma sätt som offentliga, bygga på demokratisk grund, präglas
            av demokratiska värderingar, öppenhet samt saklighet och allsidighet."
          </note>
          <note>
            Här kan vi alltså vara överens, eftersom jag utgår från att skolministern
            inte tycker att muslimska eller arabiska skolor inte skulle uppfylla
            de här kraven på demokrati, mångfald osv.
          </note>
          <note>
            Statsrådet kan givetvis inte kommentera enskilda ärenden, men
            jag skulle ändå vilja veta hur statsrådet ställer sig till lokala
            politiker som avstyrker friskoleansökningar med hänvisning till
            att skolorna har kulturell, etnisk, språklig och religiös inriktning.
          </note>
          <note>
            I svaret på min andra fråga anar jag mellan raderna ett slags
            förhärligande av en enda enhetlig skola som varande fostrans och
            lärandets urmoder. Anser alltså statsrådet verkligen att en enhetlig
            skola bättre garanterar demokrati och mångfald än vad en mångfald
            av skolor skulle kunna göra?
          </note>
          <note>
            Statsrådet hänvisar i sitt svar vidare till konferenser om värdegrunden
            i en mångkulturell miljö. Jag är alldeles övertygad om att de
            här konferenserna är bra, viktiga och att de bidrar till förståelse.
            Men hur tror statsrådet att olika kulturer i vårt land ska kunna
            utvecklas självständigt om de inte ges tillfälle att fritt utövas?
          </note>
          <note type="speaker">
            Anf. 104 LARS HJERTÉN (m):
          </note>
          <note>
            Fru talman! När jag läser svaren på de två frågor som Göran Lindblad
            har ställt tycker jag att jag kan hålla med om praktiskt taget
            allting. Men det är väldigt lite konkretion i svaren. Jag tänker
            på den andra frågan om vilka åtgärder statsrådet avser att vidta
            för att främja mångfalden och det mångkulturella samhället inom
            skolans värld.
          </note>
          <note>
            Vi vet ju att enhetskulturens tid är förbi sedan länge i vårt
            land. Vi tycker t.o.m. att det är bra med mångfald och att det
            mångkulturella samhället är berikande för alla och envar. Ändå
            vet jag genom en hel del studiebesök i skolorna att det mångkulturella
            samhället i praktiken ofta uppfattas som ett störande inslag i
            verksamheten. Därför är det väldigt viktigt att man tillåter den
            här mångfalden genom att också olika religiösa och språkliga grupper
            får ha egna skolor, precis som berörs i den första frågan. Det
            har ju statsrådet inte heller något emot, utan hon är positiv
            till det.
          </note>
          <note>
            Men svaret på den andra frågan är väldigt allmänt hållet. Alla
            måste kunna hålla med om detta att verka för demokrati i skolans
            värld och i vårt land. Jag skulle vilja ha lite mer konkretion.
            Nog är det väl bra
          </note>
          <note>
            - tycker inte statsrådet det - för mångfalden och det mångkulturella
            samhället att vi verkligen har många olika skolor nu, inte minst
            friskolor på olika religiösa och språkliga grunder? Det skulle
            inte skada om statsrådet säger någonting positivt om de här skolorna
            också som svar på den andra frågan. Det är inte en allmän uppfattning
            i alla lägen att så är fallet. Därför är det viktigt, när vi kommer
            med signaler från den här kammaren, att vi säger att det här är
            positivt för mångfalden och för det mångkulturella samhället inom
            skolans värld.
          </note>
          <note type="speaker">
            Anf. 105 ERLING WÄLIVAARA (kd):
          </note>
          <note>
            Fru talman! Sedan 1993 har ca 500 friskolor startats. Man kan
            ju fråga sig varför det är så många som vill studera i friskolan.
            Varför är det så många pedagoger som vill arbeta i friskolan?
            Jag återkommer till den fråga som jag egentligen ställde redan
            i den förra debatten. Hur ser läget ut när det gäller elever som
            inte klarar betyget Godkänd i friskolan? Delvis vet jag ju svaret,
            men jag vill ändå få det vidimerat av skolministern.
          </note>
          <note>
            Vi kristdemokrater tror att det är oerhört viktigt att människor
            själva får välja mellan olika skolor.
          </note>
          <note>
            Ändå är det många kommuner, inte minst uppe i norr, som envist
            säger nej till friskolor. Jag skulle vilja fråga skolministern
            vad skolministern avser att göra för att få en förändring av detta
            och få en större mångfald när det gäller människors möjlighet
            att välja skola.
          </note>
          <note>
            Anf. 106 Statsrådet INGEGERD WÄR-
          </note>
          <note type="speaker">
            NERSSON (s):
          </note>
          <note>
            Fru talman! Jag har följt debatten om de fristående skolorna
            och deras varande eller icke varande under många år, och den pågår
            fortfarande. Människor har olika uppfattningar om vi ska ha fristående
            skolor eller inte.
          </note>
          <note>
            Det jag står för nu är de beslut, de lagar och de förordningar
            som vi har i dag. Det system vi har i dag innebär ett nationellt
            ansvar. Vi har möjlighet att ansöka. Det är Skolverket som ytterst
            fattar beslut om möjligheten att ha fristående skolor.
          </note>
          <note>
            Människors enskilda uppfattning om detta tar jag inte in i debatten.
            Jag tycker att det är viktigt att det finns mångfald inom alla
            våra skolor. Vi har ju också fått en ökad mångfald inom skolan.
            Det är inte så hemskt många år sedan som man inom de kommunala
            skolorna för första gången mötte ordet profilskola. Man sade att
            det är positivt att man också lägger mer tyngd på en inriktning
            av skolan.
          </note>
          <note>
            När den debatten en gång började möttes den också av motstånd.
            Man sade att det inte skulle gå och att alla måste göra precis
            likadant. I dag tror jag inte att det finns någon som ifrågasätter
            att vissa skolor väljer att ha en miljöprofil, en musikinriktning
            eller vad det nu kan vara. Det finns även matteskolor. Jag tycker
            mångfalden i alla dess former är positiv.
          </note>
          <note>
            Det är därför jag också tror på det styrsystem som vi har i dag
            med en övergripande läroplan och övergripande kursplaner som inte
            är detaljstyrande utan som verkligen ger en möjlighet att göra
            den här fria tolkningen. Jag tror också på det försök som vi pratade
            om tidigare i dag med att använda timplanen på ett friare sätt.
            Därmed kan vi utöka möjligheten att skapa profiler och inriktningar.
            För mig gäller det att använda de möjligheter och de ramar som
            finns såväl för den kommunala som för de fristående skolorna.
          </note>
          <note>
            Om man ser historiskt på utvecklingen av de fristående skolorna
            och det bidragssystem som vi har, kan man konstatera att vi inte
            har kunnat hittat något annat land som har ett så generöst bidragssystem
            i ett likställande mellan de offentliga skolorna och de fristående.
            I det avseendet är Sverige unikt.
          </note>
          <note>
            Det är också ett tecken på att det finns en acceptans. Inriktningen
            av bidragssystemet är ju utformad i ett elevperspektiv. Det ska
            vara lika möjligheter för elever att nå resultat oavsett om man
            går i en kommunal eller i en fristående skola.
          </note>
          <note>
            När vi sedan jämför resultaten måste vi också titta på vad det
            är vi jämför. Vi har i dag ungefär 450
          </note>
          <note>
            fristående grundskolor och 6 000 kommunala. I det perspektivet
            är det svårt att säga om den ena är bättre eller sämre än den
            andra när det gäller resultat. Av
          </note>
          <note>
            6 000 kommunala skolor skulle jag lika gärna kunna plocka ut
            450. Jag tycker inte att det ger en rättvis bild. Jag skulle kunna
            redovisa resultat från vissa av de här skolorna som inte är så
            bra. Gör vi en jämförelse nu kan vi också se att det är ett lite
            bättre resultat i de fristående skolorna än i de kommunala. Men
            det är min uppfattning att underlaget för att göra jämförelser
            är för litet. Det är för ojämna proportioner. Vi har nu också
            några få fristående grundskolor som är inriktade på elever med
            dyslexi och andra svårigheter. De eleverna kanske är mer spridda
            ute i de kommunala skolorna.
          </note>
          <note>
            Jag går inte gärna in på det. Det viktiga är att vi följer upp
            och gör utvärderingar av båda formerna av skola.
          </note>
          <note type="speaker">
            Anf. 107 GÖRAN LINDBLAD (m):
          </note>
          <note>
            Fru talman! Människor tycker olika, säger skolminister Ingegerd
            Wärnersson. Men då är det väl bäst att man låter människor få
            tycka olika och att man också applicerar det i verkligheten. Låt
            människor bestämma! Ge makten tillbaka till människorna! Inför
            en nationell skolpeng och låt människorna själva välja! Då har
            vi löst problemet med vilka skolor som är bra och vilka som är
            dåliga. Människorna väljer själva.
          </note>
          <note>
            Det gäller i allra högsta grad människor i utanförskap, i förortsområdena.
            Det gäller bland svårt utsatta människor, människor som har kommit
            hit från andra länder och som inte kommer in i det svenska samhället.
            De måste ju ges chansen. De kommer inte att kunna få chansen om
            vi inte ger dem makten att själva få bestämma.
          </note>
          <note>
            Jag var inte inne på enskilda ärenden. Avsiktligt frågade jag
            statsrådet Wärnersson hur statsrådet generellt ställer sig till
            att kommunalmän, lokala politiker av vilken partifärg det vara
            må, någonstans i landet eller på flera håll säger att man avvisar
            friskoleansökningar med hänvisning till att skolorna är kulturellt,
            etniskt, språkligt och religiöst inriktade. Hur ställer sig statsrådet
            till det förhållandet om det uppstår någonstans i landet? Vi behöver
            inte gå in på enskilda fall.
          </note>
          <note>
            Jag frågade också om statsrådet verkligen anser att en enhetlig
            skola bättre garanterar demokrati och mångfald än vad en mångfald
            skolor gör. Jag fick inte heller svar på den frågan. Det vore
            rätt intressant att få veta vad statsrådet tycker på den punkten.
          </note>
          <note type="speaker">
            Anf. 108 LARS HJERTÉN (m):
          </note>
          <note>
            Fru talman! Skolans uppgift är ju att lära ut, att förmedla kunskaper.
            Men för att skolan ska kunna göra detta måste det också vara en
            integrering i skolan så att alla känner delaktighet. Segregering,
            motsatsen, är ju det sämsta som finns. Det har faktiskt visat
            sig att friskolorna bidrar till integrering. Där kan alla hitta
            sin roll. Man kan känna sig hemma i en skolmiljö där man tidigare
            kände sig utestängd därför att man hittar sin egen religiösa eller
            språkliga grupp.
          </note>
          <note>
            Sedan vill jag understryka det jag sade i mitt första inlägg,
            att jag i stor utsträckning delar skolministerns synpunkter på
            skolan när det gäller den gemensamma värdegrunden. Konferenserna
            är säkert också värdefulla.
          </note>
          <note>
            Jag vill inte spela ut de kommunala skolorna mot friskolorna
            eller vice versa. Vi menar att båda skolformerna behövs. Men friskolorna
            har ju kommit på senare tid och blivit ett alternativ för alltfler.
            Problemet är att de finns framför allt i storstäderna men i liten
            utsträckning på landsorten, där jag håller till dagligdags.
          </note>
          <note>
            Skolministern sade att hon inte vill ha någon uppfattning om
            enskilda människor och om vad de tycker i den här frågan. Det
            håller jag med om. Vad jag tog upp var i första hand inte vad
            enskilda människor tycker utan vad kommunerna har för uppfattning.
            I
          </note>
          <note>
            mitt eget gamla hemlän har kommuner nyligen avslagit ansökningar
            om friskolor. Dessbättre har Skolverket tillstyrkt, och det tycker
            jag är bra. Jag vill gärna ge Skolverket en eloge därvidlag.
          </note>
          <note>
            Men jag efterfrågar ändå skolministerns synpunkter på detta att
            det för integrering och främjande av mångfald i skolan även behövs
            olika huvudmän som har olika inriktningar i grunden. Det räcker
            alltså inte med ett slags huvudman. De olika huvudmännen behövs
            för att man ska få en rejäl integrering i skolan där var och en
            känner sig hemma. Vi har under senare år kommit en bit på väg
            genom att vi har fått ett antal friskolor med olika huvudmän.
          </note>
          <note>
            Anf. 109 Statsrådet INGEGERD WÄR-
          </note>
          <note type="speaker">
            NERSSON (s):
          </note>
          <note>
            Fru talman! Jag kommer tillbaka till detta att vi ännu inte är
            där att vi har fullständigt lika uppfattning i vårt land i frågan
            om ifall vi enbart ska ha en kommunal skola eller ifall vi ska
            ha ett samhälle där det finns såväl kommunala som fristående skolor.
            Alla vi som nu är i kammaren vet att så här är förhållandena.
          </note>
          <note>
            Jag tycker nu att det är viktigt att vi tittar på hur systemet
            ser ut i dag, att vi tittar på dess möjligheter och dess brister.
            Det är viktigt att vi har ett system som är bestående över regimskiften.
            Den här debatten har jag fört och följt sedan jag själv kom till
            riksdagen 1988. Vi har i dag ett system med möjligheter att från
            enskilda partier i kommunerna ibland säga nej.
          </note>
          <note>
            Vi har det nationella ansvaret som ligger på Skolverket. Vi har
            en möjlighet till överklagande. Det är den form som jag kan se
            är den bästa att hantera.
          </note>
          <note>
            Det är viktigt att hitta gränsdragningar. Det är viktigt att
            det inte går till ytterligheter vare sig åt det ena eller åt det
            andra hållet eftersom debatten fortfarande är så pass intensiv
            och uppfattningarna är så olika. Det är lätt att kräva av mig
            att jag ska ta ett steg lite mer åt vänster eller lite mer åt
            höger. Jag tänker hålla balansgången och vara med i debatten.
            Den är viktig. Samtidigt vill jag också säga till alla som deltar
            i den att vi på något vis är i ett läge där vi ändå har hittat
            någon form av konsensus. Det läget är skört, det medger jag.
          </note>
          <note>
            Därmed tror jag att jag tackar för den här debatten och önskar
            mina meddebattörer, fru talman och övriga en god afton.
          </note>
          <note type="speaker">
            Anf. 110 GÖRAN LINDBLAD (m):
          </note>
          <note>
            Fru talman! Jag ska hålla mig kort i min sista replik.
          </note>
          <note>
            Statsrådet säger att vi inte har samma uppfattning.
          </note>
          <note>
            Det finns inte samma uppfattning i landet om friskolor kontra
            kommunala skolor.
          </note>
          <note>
            Nej, och vi är alldeles överens om att så är förhållandet. Därför
            är min poäng att vi ska låta människorna själva, elever och föräldrar,
            välja. Det ska inte vara beskäftiga politiker i kommunstyrelser
            eller skolstyrelser som bestämmer var barnen ska gå i skola. De
            besluten ska människorna ta själva. Då behöver vi inte diskutera
            om statsrådet har rätt eller om jag har rätt när det gäller vilka
            skolor som är bäst.
          </note>
          <note>
            Då väljer människorna. Och det är en modell jag vill verka för.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 1999/2000:114 om förmögenhetsbeskattning
          </note>
          <note>
            Anf. 111 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Mikael Oscarsson har frågat mig om och i så fall
            när regeringen avser att rätta till den orättvisa som drabbar
            gifta par och sambor med gemensamma barn vid förmögenhetsbeskattning.
          </note>
          <note>
            När den av regeringen föreslagna nya förmögenhetsskattelagen
            antogs av riksdagen våren 1997 hade en noggrann prövning gjorts
            av frågan om ifall sambeskattningen av förmögenhet inom familjen
            skulle behållas eller inte. Det fanns skäl som talade både för
            och emot en fortsatt sambeskattning.
          </note>
          <note>
            Att slopa sambeskattningen är förenat med ett betydande skattebortfall.
            En sådan åtgärd måste därför ställas i relation till andra reformer.
            Riksdagen har nyligen ställt sig bakom regeringens förslag till
            en reform av förvärvsinkomstbeskattningen som framför allt innebär
            sänkningar av skatten för låg- och medelinkomsttagare. I vilken
            takt denna reform ska kunna genomföras är beroende av den löpande
            bedömningen av de offentliga finanserna och också av de behov
            som kan uppkomma inom den gemensamma sektorn vad gäller t.ex.
            vård, skola och omsorg.
          </note>
          <note>
            En ny bedömning av det statsfinansiella läget kommer att göras
            såväl i den ekonomiska vårproposition som ska lämnas till riksdagen
            om några månader som i budgetpropositionen i september. Innan
            dess är jag inte beredd att ta ställning till några förändringar
            av förmögenhetsbeskattningen.
          </note>
          <note type="speaker">
            Anf. 112 MIKAEL OSCARSSON (kd):
          </note>
          <note>
            Fru talman! Tack för svaret!
          </note>
          <note>
            Förmögenhetsskatten är en skatt som fått märkliga konsekvenser.
            Låt mig ta ett exempel: Sammanboende som inte är gifta med varandra
            och inte har gemensamma barn får äga 900 000 kr var utan att drabbas
            av förmögenhetsskatt. Om samma par får barn eller gifter sig får
            de endast äga 900 000 kr tillsammans. Som jag ser det måste det
            vara orättvist att skatten ska vara beroende av civilståndet.
          </note>
          <note>
            Under Olof Palmes tid skrevs en proposition,
          </note>
          <note>
            1973:32, om äktenskapets ingående och upplösning.
          </note>
          <note>
            Där sägs det uttryckligen att man vid utformningen av regler
            om skatter och sociala förmåner borde undvika att ge reglerna
            ett sådant innehåll att människor förlorar på att gifta sig eller
            vinner på att skilja sig.
          </note>
          <note>
            Min fråga är: Vad planerar finansministern att göra för att undanröja
            de här reglerna, som innebär en ekonomisk förlust för de par som
            väljer att gifta sig i det här fallet?
          </note>
          <note>
            Det här är ju en fråga som har stötts och blötts under många
            år. Ibland har det läckt ut att denna orättvisa skulle åtgärdas,
            men inget händer.
          </note>
          <note>
            För ett par månader sedan intervjuades jämställdhetsminister
            Margareta Winberg i Ekots lördagsintervju. Bl.a. fick hon frågan
            hur hon från jämställdhetssynpunkt såg på förmögenhetsskatten
            och sambeskattningen. Hon tvingades då medge att den kvardröjande
            sambeskattningen inte var särskilt lyckad från jämställdhetsperspektiv
            men att regeringen fortfarande pratar om frågan.
          </note>
          <note>
            Pratas vidare ska det alltså göras. Vi har hört det förut - mycket
            prat men ingen förändring. Medan regeringen pratar fortsätter
            orättvisan att drabba gifta par och sambor med gemensamma barn.
          </note>
          <note>
            Frågan är - och här hoppas jag på ett positivt svar:
          </note>
          <note>
            Är vi överens i sakfrågan? Som jag ser det är det faktiskt en
            rättvisesak. Vi kan nämligen vända på det:
          </note>
          <note>
            Skulle vi acceptera att man gav sådana här stöd och förmåner
            åt gifta par på motsvarande sätt som man nu straffar dem som går
            från att vara sambo till att gifta sig?
          </note>
          <note>
            Jag hoppas att jag kan få svar på de här frågorna.
          </note>
          <note type="speaker">
            Anf. 113 CATHARINA HAGEN (m):
          </note>
          <note>
            Fru talman! Finansministern har här genom sitt svar på denna
            interpellation visat att regeringen fortfarande har en väldigt
            rigid hållning till förmögenhetsskatten. Det är inte bara det
            att man envisas med att ha kvar denna extra skatt på sparande,
            trots att många andra länder har slopat den. Regeringen är också
            rigid i det avseendet att man blundar för att den nuvarande utformningen
            har väldigt speciella konsekvenser för dem som har mindre förmögenheter.
          </note>
          <note>
            Det gäller i flera fall.
          </note>
          <note>
            Först är det sambeskattningen, som slår relativt mer för dem
            med små förmögenheter än för dem med stora. Som vi tidigare har
            hört här kan också ett par som i dag är sambor, och där var och
            en har en förmögenhet på 900 000 kr, om man skaffar sig barn drabbas
            av det faktum att man då ska sambeskattas.
          </note>
          <note>
            Det innebär att man får betala 1 ½ % på 900 000 kr, vilket man
            förut slapp. Bara det faktum att paret skaffar sig barn gör alltså
            att man får en merkostnad per månad på över 1 000 kr.
          </note>
          <note>
            Ett annat faktum får också väldigt speciella konsekvenser. Den
            s.k. begränsningsregeln, som innebär att man maximalt ska behöva
            betala 60 % av sina inkomster när man skattar för förmögenhet
            och inkomster, gällde förut per individ, men nu sker en sambeskattning
            på så sätt att hela familjen räknas in i begränsningsregeln. Det
            innebär t.ex. att ett barn som ärvt några aktier kan drabbas av
            en inkomstskatt på över 100 % i och med att hela familjen ingår
            i begränsningsregeln. Det är också ett väldigt underligt sätt
            att utforma en begränsningsregel.
          </note>
          <note>
            Det tredje faktum som gör att jag tycker att regeringen har en
            väldigt rigid inställning till förmögenhetsskatten är att man
            ju har insett hur skadlig den är då man har slopat förmögenhetsskatten
            för de mest förmögna aktieägarna. Detta tycker jag är mycket stötande
            och saknar varje form av logik.
          </note>
          <note>
            Dessa tre fall gör att utformningen dessutom är väldigt ologisk.
          </note>
          <note>
            Jag vill fråga finansministern: Är finansministern över huvud
            taget beredd att i något läge överväga dessa tre väldigt speciella
            fall som jag har talat om här? Det gällde alltså främst att slopa
            förmögenhetsskatten. Gör man inte det borde man åtminstone slopa
            sambeskattningen av förmögenheter och dessutom slopa sambeskattningen
            när det gäller begränsningsregeln.
          </note>
          <note>
            Anf. 114 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Den fråga som Mikael Oscarsson har ställt och som
            jag har besvarat i mitt svar handlar om att det finns principiella
            skäl både för och emot när det gäller sambeskattningen i förmögenhetsbeskattningen.
            Jag har också i mitt svar konstaterat att det ytterst är en fråga
            om vilken prioritering man gör av olika typer av skatter. Jag
            har redovisat att den bedömning som regeringen har gjort i budgetpropositionen
            och som riksdagen har godkänt i höstas är att det är mest angeläget
            att minska inkomstbeskattningen för vanliga löntagare. Vi har
            dessutom gjort stora åtaganden åren framöver för att sänka kostnaderna
            för företagen via olika förslag för att sänka företagsbeskattningen.
            Det är i den ordningen som regeringen har prioriterat olika skatteförslag.
          </note>
          <note>
            Sedan finns det önskemål om att väcka bl.a. diskussionen här
            om sambeskattning kring förmögenhetsbeskattningen. Det finns tidigare
            uttalanden från riksdagen t.ex. när det gäller reklamskatten,
            och det finns andra önskemål på andra områden. Som svar på frågan
            kan jag bara på nytt konstatera att vår prioriteringsordning är
            väldigt tydlig: Det är inkomstbeskattningen och lättnader i företagsbeskattningen
            som kommer först. Sedan får man, vilket vi också har gjort t.ex.
            i det socialdemokratiska partiet, ta upp en diskussion om de principiella
            skälen när det gäller förmögenhetsbeskattning och just sambeskattningsaspekten.
            Vi har tagit upp detta i en rapport som vi för närvarande har
            ute till diskussion i de socialdemokratiska grundorganisationerna.
            Det får väl vara en fråga för framtiden när och om de argumenten
            kommer att kunna gås igenom samt när och om det kommer att kunna
            finnas ett utrymme för en sådan diskussion.
          </note>
          <note type="speaker">
            Anf. 115 MIKAEL OSCARSSON (kd):
          </note>
          <note>
            Fru talman! Låt oss gå tillbaka till sakfrågan igen:
          </note>
          <note>
            Är det inte märkligt att ett gift par där makarna har
          </note>
          <note>
            900 000 kr var som förmögenhet i form av pengar på banken, fonder
            eller villa får betala 13 500 kr i skatt per år medan ett sambopar
            med exakt samma förmögenhet betalar 0 kr i förmögenhetsskatt?
            Är detta rimligt? Här skulle jag vilja höra vad finansministern
            egentligen tycker i sakfrågan, vilken hans inställning är.
          </note>
          <note>
            Upprinnelsen till min interpellation är en fråga som jag ställde
            till statsministern i våras. Han gav mig i princip rätt i den
            här frågan och tyckte att detta var något som skulle rättas till
            när det fanns ekonomiska resurser. Frågan är om också finansministern
            vill ställa sig bakom denna rent principiella hållning:
          </note>
          <note>
            att detta är någonting som bör ändras, att det är felaktigt.
            Det var ju precis det som sades i den här propositionen från Olof
            Palmes tid: att man ska undvika att ge reglerna ett sådant innehåll
            att människor förlorar på att gifta sig eller vinner på att skilja
            sig.
          </note>
          <note>
            För mig är det också en viktig sak att vi måste uppmuntra till
            familjebildning och äktenskap. Då är det självklart viktigt att
            de signaler vi sänder ut måste vara genomtänkta.
          </note>
          <note>
            Som jag ser det är förmögenhetsbeskattningen som den nu är utformad
            och som gör att man tjänar på att skilja sig inte alls genomtänkt
            utan något som bör ändras på.
          </note>
          <note>
            I budgetpropositionen för 1999 står det: Regeringens bedömning
            är att under mandatperioden bör kapitalinkomstskattesatsens nivå
            och förmögenhetsbeskattningen övervägas.
          </note>
          <note>
            Men i 1999 års vårproposition och i budgetpropositionen för år
            2000 sägs det ingenting. Hur ska man tolka detta? Är det månde
            Vänsterpartiet som stoppar upp detta, eller vad beror det på att
            det inte längre skrivs om detta?
          </note>
          <note>
            Jag skulle vilja höra om vi är överens i sakfrågan och om vi
            kan se fram emot en förändring och en översyn i vårpropositionen
            eller i höstpropositionen, om det gäller nästa år eller vilket
            tidsperspektiv som finns när det gäller om vi kan tänkas få en
            förändring på denna punkt.
          </note>
          <note type="speaker">
            Anf. 116 CATHARINA HAGEN (m):
          </note>
          <note>
            Fru talman! Jag måste få kommentera finansministerns svar en
            gång till, därför att jag tycker att detta med att regeringen
            prioriterar skattesänkningar på det viset att den i dagsläget
            när det går väldigt bra för
          </note>
          <note>
            Sverige ändå inte har råd att ta bort förmögenhetsskatten. Om
            man inte gör det nu, när ska man då ta bort den? Väldigt många
            andra länder i vår närhet har slopat förmögenhetsskatten. Jag
            tänker på t.ex. Danmark, England och Tyskland. Hur kommer det
            sig att de har haft råd att ta bort förmögenhetsskatten och inte
            vi?
          </note>
          <note>
            Dessutom tror jag att det är bråttom. Det skulle jag vilja poängtera
            för finansministern. Internet gör nämligen att informationen om
            andra länders skattesystem är oerhört lätt att få för väldigt
            många människor. Sparkapitalet kanske bara är ett musklick borta
            från Sverige. Finansdepartementet har ju t.o.m. redovisat siffror
            som säger att över 300 miljarder kronor i sparpengar troligtvis
            finns utanför Sverige på ett felaktigt sätt. Men människor har
            känt ett behov av att flytta pengar, därför att de har tyckt att
            det har varit lätt att flytta pengar, och de vet att förmögenhetsskatten
            inte finns i flera andra länder.
          </note>
          <note>
            Jag tror att om man skulle slopa förmögenhetsskatten i Sverige
            skulle en stor del av detta kapital komma hem. Det viktigaste
            kanske ändå inte är det sparkapital som finns utomlands, utan
            det viktigaste kanske är de riskkapitalbolag vilkas bolag ligger
            utomlands men ändå investerar i Sverige. Det vore bra för Sverige
            om dessa pengar kom hem.
          </note>
          <note>
            Min fråga till finansministern är därför: Om man inte tar bort
            förmögenhetsskatten nu, när tror finansministern att man kommer
            att ha råd att göra det?
          </note>
          <note>
            Anf. 117 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! De båda moderata representanterna vill ta bort förmögenhetsbeskattningen
            liksom ett antal andra skatter nu när det går bra för Sverige.
            Jag erinrar mig att när det gick riktigt dåligt för Sverige i
            början av 90-talet, när det var en moderatstyrd regering, så sänkte
            man också skatterna. Det är väl snarast uttryck för att moderaterna
            egentligen vill ta bort skatter vare sig det går bra eller dåligt
            för Sverige.
          </note>
          <note>
            Det är nog ungefär samma slutsats som man drog från moderaternas
            sida då man förödde ekonomin ganska ordentligt. Därför ger jag
            inte särskilt mycket för det där argumentet.
          </note>
          <note>
            Det finns alltid skäl att överväga olika typer av skatter. Det
            finns alltid fördelningsaspekter, rättviseaspekter, effektivitetsaspekter
            och annat som kan föras in och som det finns skäl att ompröva
            när det gäller olika typer av skatter. Precis som Mikael Oscarsson
            hänvisade till har regeringen också övervägt skattesystemet och
            kommit fram till slutsatsen att det mest effektiva ur tillväxtsynpunkt
            och dessutom ur rättvisesynpunkt och fördelningssynpunkt i dagsläget
            är att sänka inkomstskatterna för vanliga inkomsttagare via kompensation
            för egenavgifterna. Det är också det förslag som regeringen lade
            fram i höstas för riksdagen och som riksdagen har fattat beslut
            om.
          </note>
          <note>
            Vi tycker samtidigt att det också är viktigt att som en del i
            tillväxtpolitiken förbättra för företagen genom lättnader i företagsbeskattningen
            och därmed skapa lägre kostnader för företagen.
          </note>
          <note>
            Detta har varit de två viktiga prioriteringar som regeringen
            har lagt fram.
          </note>
          <note>
            Jag har i mitt svar konstaterat att det naturligtvis finns både
            principiella skäl och jämställdhetsskäl som gör att man kan ifrågasätta
            den typen av sambeskattning som vi har i förmögenhetsbeskattningen.
            Men den står inte överest på listan, och det är inte det som är
            vare sig prioritet ett eller två, utan det är en sänkning av inkomstskatten
            och en sänkning av företagsbeskattningen som är prioritet ett
            och två för mig och som har funnits med i våra förslag. Därför
            får diskussionen fortsätta.
          </note>
          <note>
            Jag är glad över att vi i vårt eget parti dessutom har ett intresse
            för att diskutera dessa frågor. Sedan är jag medveten om att det
            fördelningspolitiska skälet, som är väldigt viktigt för mig som
            socialdemokrat, naturligtvis inte biter på några moderater. Och
            jag kan hitta många andra skatter som ur fördelningssynpunkt och
            ur rättvisesynpunkt är mer angelägna att göra någonting åt än
            kanske just förmögenhetsbeskattningen.
          </note>
          <note type="speaker">
            Anf. 118 MIKAEL OSCARSSON (kd):
          </note>
          <note>
            Fru talman! Jag får tacka finansministern för den här debatten.
            Först vill jag säga att jag inte är moderat. Jag är kristdemokrat.
            För oss är detta en väldigt viktig fråga. Det är fråga om vilka
            signaler som vi sänder ut från denna kammare. Vi tycker att idéerna
            från Olof Palmes proposition borde få gälla i dag också.
          </note>
          <note>
            Det är väldigt positivt att man är på väg att sänka skatter och
            att det finns ett utrymme för det. Det är gott så. Men det var
            ändå mer eller mindre ett löfte från statsministern i våras att
            han ville ändra på dessa regler för förmögenhetsbeskattningen
            som slår så fel.
          </note>
          <note>
            Låt mig bara få påminna om att en åtgärd är inte en åtgärd förrän
            den är vidtagen. Därför vill jag skicka med att detta är en viktig
            fråga. Det är en fråga om vilka signaler som ska sändas ut i landet.
            Ska det vara lönsamt att skilja sig? Jag kan bara påminna om att
            vi har kanske Europas högsta skilsmässofrekvens.
          </note>
          <note>
            Nu tror jag inte att förmögenhetsbeskattningen är den stora anledningen
            till alla dessa skilsmässor. Men det är ändå viktigt att de signaler
            som vi sänder ut från riksdagen är riktiga. Jag tycker att detta
            är helt fel signaler som sänds ut.
          </note>
          <note>
            För mig är detta egentligen inte en partipolitisk fråga som jag
            vill ta poäng på. Jag tycker att detta är fråga om sunt förnuft.
            Detta är en diskriminering mot gifta par, mot sambopar och mot
            barn som enligt mitt tycke snarast borde upphöra.
          </note>
          <note>
            Anf. 119 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Först vill jag be Mikael Oscarsson om ursäkt för
            att jag betecknade honom som moderat.
          </note>
          <note>
            Argumentationen var visserligen moderat. Men jag är mycket väl
            medveten om att han är kristdemokrat.
          </note>
          <note>
            Det som skiljer oss åt i denna fråga kanske framför allt är att
            jag gör en annan prioritering. Jag göra prioriteringen att det
            är framför allt sänkningar av inkomstskatterna och sänkningar
            av företagsbeskattningen som ska ske. Sedan kan jag se att det
            också finns andra typer av beskattning som man har skäl att titta
            närmare på just utifrån fördelningspolitisk synpunkt. Men det
            finns naturligtvis en jämställdhetsaspekt med i diskussionen om
            förmögenhetsbeskattningen som man har skäl att ta hänsyn till
            för framtiden.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 1999/2000:130 om trygg ekonomisk
            utveckling
          </note>
          <note>
            Anf. 120 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Rolf Kenneryd har frågat vilka strukturella åtgärder
            regeringen avser att vidta för att klara av eller dämpa negativa
            effekter av skenande sjukförsäkringskostnader som kan underminera
            statsfinanserna samt för att inte flaskhalsproblem tillsammans
            med hög efterfrågan ska skapa ett inflationstryck i ekonomin.
          </note>
          <note>
            Jag vill till att börja med framhålla att jag delar det grundläggande
            synsätt som Rolf Kenneryd ger uttryck för i sin fråga. En stabil
            och långsiktigt god utveckling av ekonomin är grunden för tryggheten
            i samhället. Att skapa goda förutsättningar för såväl ökad tillväxt
            som förstärkt rättvisa har varit och kommer även fortsättningsvis
            att vara centrala ledstjärnor för mig i mitt arbete som finansminister.
          </note>
          <note>
            Krisen under 1990-talet har inneburit att alltför många i förvärvsaktiv
            ålder ställts utanför arbetsmarknaden. Den politik som regeringen
            beslutsamt fört för att vända denna utveckling, tidigare med
          </note>
          <note>
            Centerpartiets stöd och på senare tid med stöd av
          </note>
          <note>
            Vänsterpartiet och Miljöpartiet, har nu börjat ge tydliga och
            för hela samhället glädjande resultat.
          </note>
          <note>
            Den snabba förbättringen av de offentliga finanserna och den
            påtagliga förstärkning av förtroendet för prisstabiliteten har
            lett till kraftigt sänkta räntor.
          </note>
          <note>
            Den ekonomiska politikens inriktning har dessutom skapat goda
            förutsättningar för att upprätthålla den svenska industrins starka
            internationella konkurrenskraft. Det har lett till att efterfrågan
            i ekonomin nu ökar på bred front och att arbetslösheten sjunkit
            i snabb takt.
          </note>
          <note>
            Politiken måste nu inriktas på att befästa de framgångar som
            uppnåtts. Vi står under den närmaste tiden inför avgörande utmaningar
            inom fyra olika områden.
          </note>
          <note>
            För det första måste risken för överhettning och därmed ökat
            inflationstryck i ekonomin motverkas.
          </note>
          <note>
            Såväl lönebildningen som finanspolitiken måste därför ges en
            fortsatt ansvarsfull utformning.
          </note>
          <note>
            För det andra måste goda förutsättningar skapas för att den nuvarande
            konjunkturuppgången ska bli långvarig. Det handlar om att mobilisera
            de lediga resurser som finns i ekonomin, exempelvis arbetslösa
            och andra personer som under 90-talskrisen ställts utanför arbetsmarknaden.
            På varu-, tjänste- och kapitalmarknaderna måste dessutom konkurrenspolitiken
            fortsätta att förstärkas för att vi på ett effektivt sätt ska
            kunna minska risken för tilltagande inflationstendenser i den
            uppåtgående konjunkturen.
          </note>
          <note>
            För det tredje måste goda förutsättningar för en långsiktigt
            högre tillväxttakt i svensk ekonomi skapas. Det kräver insatser
            som ökar effektiviteten inom alla områden och som skapar goda
            förutsättningar för en fortsatt snabb produktivitetstillväxt.
          </note>
          <note>
            Sist men inte minst måste för det fjärde den goda tillväxten
            komma alla till del. Det senaste decenniets utveckling mot allt
            större skillnader vad gäller grundläggande inkomstmöjligheter
            bland dem som befinner sig i förvärvsaktiv ålder måste vändas.
            Åtgärder måste därför vidtas för att säkerställa att den ekonomiska
            återhämtningen bidrar till ökad rättvisa och integration i samhället.
          </note>
          <note>
            Problemen med de ökade kostnaderna för sjukförsäkringssystemet
            är ett tydligt exempel på att det fortfarande återstår mycket
            att göra för att förbättra förutsättningarna för ökad tillväxt
            och rättvisa.
          </note>
          <note>
            Regeringen tar därför dessa problem på största allvar. Det finns
            inte något enkelt svar på frågan om varför antalet långtidssjuksskrivna
            ökat så kraftigt.
          </note>
          <note>
            Detta är i stället frågor som måste analyseras grundligt och
            från flera olika infallsvinklar för att det ska vara möjligt att
            hitta långsiktigt hållbara och rättvisa lösningar på dessa problem.
            Regeringen gav i somras två olika utredare i uppgift att komma
            med förslag till lösningar på dessa problem. Den ena utredaren
            har i uppgift att fördjupa analysen av varför sjukfrånvaron och
            utgifterna för sjukpenning förändras över tiden.
          </note>
          <note>
            Den andra utredaren har i uppdrag att mer specifikt se över den
            arbetslivsinriktade rehabiliteringen. Jag förväntar mig att vi
            kan få en spännande diskussion efter de här två utredningsrapporterna.
          </note>
          <note type="speaker">
            Anf. 121 ROLF KENNERYD (c):
          </note>
          <note>
            Fru talman! Jag vill tacka finansministern för svaret.
          </note>
          <note>
            Trygghet är ju något som vi alla söker och trygghet är något
            som vi alla behöver för att vi ska må väl.
          </note>
          <note>
            Det är därför som vi i Centerpartiet så envetet återkommer med
            interpellationer på trygghetstemat.
          </note>
          <note>
            Jag vill uttrycka min tillfredsställelse över att finansministern
            säger sig dela det grundläggande synsätt som jag har gett uttryck
            för i min interpellation, nämligen att en stabil och långsiktigt
            god utveckling av vår gemensamma ekonomi är grunden för samhällets
            och därmed också för människors trygghet.
          </note>
          <note>
            Det skulle ha varit uppseendeväckande om så inte hade varit fallet.
          </note>
          <note>
            Gemensamma finanser i obalans gör att vi riskerar räntechocker
            som för individen medför högre bostadskostnader och som medför
            högre arbetslöshetstal.
          </note>
          <note>
            Gemensamma finanser i obalans urholkar våra trygghetssystem,
            med den otrygghet som detta ger för enskilda individer.
          </note>
          <note>
            Gemensamma finanser i obalans ger neddragningar inom vård och
            omsorg, med de brister i den egna tryggheten som detta innebär
            för enskilda individer.
          </note>
          <note>
            Nu har vi, till stor del genom gemensamma insatser, kommit över
            det besvärliga 90-talets ekonomiska kris med rötter i både 70-talet
            och 80-talet. Nu gäller det - med militärt språkbruk - att försvara
            tagen terräng. Vi får inte nu i en högkonjunktur bädda för nya
            problem i en vikande konjunktur när den kommer. Det är bra att
            vi är överens på den punkten.
          </note>
          <note>
            Vidare är det lätt att vara överens om finansministerns allmänna
            fraser på de fyra områden som han anger i sitt svar. Men jag måste
            uttala stor besvikelse över att det i svaret inte framgår hur
            det som sägs i dessa allmänna fraser ska kunna infrias. Svaret
            är ju lika fritt från åtgärdsförslag som regeringens handlande
            i övrigt när det gäller att ge sådana här allmänna fraser ett
            verkligt och för enskilda människor påtagligt innehåll.
          </note>
          <note>
            Jag skulle uppskatta om finansministern i nästa inlägg kunde
            ge i varje fall något exempel på vad regeringen och finansministern
            avser att göra för att de här allmänna fraserna ska få ett realt
            innehåll när det gäller att öka enskilda individers trygghet.
          </note>
          <note>
            Har finansministern t.ex. noterat att vi faktiskt redan har en
            påtaglig och fläckvis ökande överhettning?
          </note>
          <note>
            Det gäller i geografiskt hänseende och det gäller också t.ex.
            flaskhalsar inom branscher och yrkesgrupper. Att inflationen ökar
            framöver är alltså ett tilltagande hot.
          </note>
          <note>
            Avslutningsvis undrar jag: Är det inte så, finansministern, att
            den bästa hjälp som finansministern kan ge Riksbanken i bankens
            strävan att undvika räntehöjningar är att den ekonomiska politiken
            inriktas på att undvika inflation i vårt samhälle?
          </note>
          <note>
            Anf. 122 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det är viktigt att det som vi i form av ekonomisk
            styrka och stabilitet har vunnit under senare år också kan vidmakthållas.
            Jag brukar vid varje framträdande varna för att det som varit
            en lång resa att åstadkomma lätt kan fördärvas på mycket kort
            tid om vi inte ser upp och, framför allt, tar lärdom av de erfarenheter
            som vi har från åren bakåt i tiden.
          </note>
          <note>
            Som finansminister möts jag naturligtvis varje dag av folk som
            säger: Nu när det går bra i svensk ekonomi kan vi väl göra det
            och det och det. Jag brukar säga: Visst kan vi göra många saker
            när vi nu på egen hand kan bestämma på ett annat sätt än vi kunde
            för några år sedan. Men vi kan inte göra alla saker på en gång,
            utan vi måste ta sakerna i tur och ordning.
          </note>
          <note>
            Framför allt måste vi se till att vi inte överbelastar ekonomin
            så att vi skapar överhettningstendenser.
          </note>
          <note>
            Det är viktigt om man från alla partier kan ge uttryck för ett
            sådant synsätt, dvs. att det inte handlar om att brassa på i ekonomin
            så att vi väldigt snabbt återgår till ruta 1. Därför fordras det
            reella politiska prioriteringar och en förståelse för att det
            handlar om att göra svåra avvägningar.
          </note>
          <note>
            Rolf Kenneryd tar upp en diskussion om de fyra avsnitt som jag
            talar om och säger att de är väldigt allmänna och att det skulle
            behövas preciseringar på de här områdena. Jag skulle naturligtvis
            kunna nöja mig med att säga att vi gör sådana preciseringar. Vi
            gjorde det i budgetpropositionen i höstas och vi kommer inom kort
            att göra det i vårpropositionen. Jag skulle också kunna återkomma
            till de grupper som i dag har lyfts fram, alltså grupper med svag
            förankring exempelvis på arbetsmarknaden. Det handlar om förslaget
            om maxtaxa inom barnomsorgen, sänkta inkomstskatter och mycket
            annat. Vi har - för att tala om lönebildning - lagt en särskild
            proposition, exempelvis handlar det om ett förstärkt medlingsinstitut,
            som presenterades i slutet av förra året. Dessutom har vi idéer
            om konkurrenslagstiftningen osv.
          </note>
          <note>
            Jag kan gärna ta upp en diskussion från utgångspunkten att de
            fyra punkter som jag pekat på kan konkretiseras på vart och ett
            av områdena.
          </note>
          <note>
            Risken med överhettning hänger väldigt mycket ihop med hur vi
            kan utforma arbetsmarknadspolitiken så att vi kan se till att
            de arbetsgivare som vill ha arbetskraft också får arbetskraft
            och att vi i samband med arbetsmarknadsutbildning, rörlighetsfrämjande
            insatser o.d. kan skapa en bättre balans mellan utbud och efterfrågan
            på arbetskraft.
          </note>
          <note>
            På den punkten handlar det också om lönebildningen. Jag brukar
            vara noga med att i olika sammanhang framhålla att arbetsmarknadens
            parter har ett ansvar för lönebildningen. Jag utgår från att den
            goda ekonomi som vi har sett under senare tid, inte bara för landet
            utan också den goda reallöneökning som de flesta löntagare har
            sett, är också arbetsmarknadens parter angelägna om att vidmakthålla
            i fortsättningen.
          </note>
          <note>
            Det är därför ett gemensamt intresse för arbetsmarknadens parter,
            regeringen och riksdagen att se till att vi kan fortsätta på den
            inslagna vägen.
          </note>
          <note>
            Det var den första av de fyra punkter jag tog upp.
          </note>
          <note>
            Jag skulle kunna fortsätta på var och en av de övriga punkterna
            också och konstatera att vi förbereder en rad förslag som vi kommer
            att återkomma till i vårpropositionen. De rör sig framför allt
            kring arbetsmarknadsfrågor och sysselsättningsfrågor, som är det
            som är högst prioriterat, men också kring annat som kan stärka
            vår tillväxt och som kan göra att vi förhoppningsvis får en långvarig
            period av tillväxt. Det skulle innebära att vi också kan kosta
            på oss en del av de reformer som vi har längtat efter under många
            år, men som vi inte har haft råd med tidigare.
          </note>
          <note type="speaker">
            Anf. 123 ROLF KENNERYD (c):
          </note>
          <note>
            Fru talman! Det är bra att vi är ense om värdet av att, som jag
            uttryckte det, försvara tagen terräng. Vi kommer från mitt partis
            sida att också fortsättningsvis agera ansvarsfullt i detta hänseende.
          </note>
          <note>
            Jag ber också att få tacka för att det ändå blev några preciseringar,
            även om de alltjämt är på en relativt svepande och oprecis nivå.
          </note>
          <note>
            Ta t.ex. åtgärderna för att komma till rätta med de starkt ökade
            och alltjämt ökande kostnaderna för sjukförsäkringen, som säkert
            oroar oss alla. Jag kan naturligtvis hålla med om att det inte
            finns något enkelt svar på frågan varför kostnaderna ökar dramatiskt.
            Men nog är det anmärkningsvärt tunt på idéer i det här svaret.
            Det enda finansministern redovisar är att regeringen har tillsatt
            två olika utredare.
          </note>
          <note>
            Jag anser det tveklöst vara på det sättet att ökade rehabiliteringsresurser
            är en nödvändighet för att komma till rätta med långtidssjukskrivningarna.
            Det är också tveklöst så att tidigt insatta rehabiliteringsinsatser
            är mycket lönsamma åtgärder både för samhället och självklart
            också för den enskilde.
          </note>
          <note>
            Är finansministern beredd att satsa mer resurser för att öka
            och snabba upp rehabiliteringsinsatserna för dem som är eller
            som riskerar att bli långtidssjukskrivna?
          </note>
          <note>
            Jag är också lite förvånad över att finansministern inte i sitt
            svar nämner något om betydelsen av att genom utbildning både på
            bredden och på höjden höja kompetensnivån. Här är det viktigt
            att utbildningsvolymen ökar i en takt som gör det möjligt att
            få kvalitetsnivån att hänga med och även successivt öka.
          </note>
          <note>
            Det är också viktigt att vi får ett system med effektivt verkande
            kompetenskonton, som ger incitament både för arbetsgivare och
            arbetstagare att gemensamt ta ansvar för kompetenshöjningen i
            form av fort- och vidareutbildning.
          </note>
          <note>
            Allra mest besviken måste jag erkänna att jag är över att det
            i finansministerns svar inte sägs något om hur den fjärde frasen,
            dvs. den om att tillväxten ska komma alla till del, ska ges ett
            innehåll. Jag utgår från att finansministern i detta hänseende
            inte enbart åsyftar de förvärvsaktiva. Bland dem som verkligen
            behöver förbättringar, när det trots allt finns lite resurser
            för detta, är de pensionärer som har de allra lägsta pensionerna.
            Jag skulle gärna se att finansministern i sin återstående replik
            ger sin syn på hur vi ska kunna rätta till de obalanser som föreligger
            i detta hänseende.
          </note>
          <note>
            Anf. 124 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Bland de saker som jag nämnde ingick naturligtvis
            också diskussionen om insatser för att förhindra ökade sjukskrivningskostnader,
            utbildningspolitiken och inte minst arbetsmarknadspolitiken. Men
            jag ska återkomma till dem strax.
          </note>
          <note>
            Det är naturligtvis viktigt, när vi gör insatser kring framför
            allt sjukförsäkringskostnaderna, att vi också vet att vi träffar
            rätt. Därför sätter jag stor tillit till att de två utredningar
            som har tillsatts också kommer att lämna ett bra underlag. Jag
            känner i dagsläget mindre för att snabbt skjuta från höften än
            för att i stället försöka lägga fram överlagda och väl genomtänkta
            förslag, som vi kan komma att få från de här två utredningarna.
          </note>
          <note>
            Jag vet av egen erfarenhet från den tid jag var chef för Arbetsmarknadsstyrelsen
            att det faktiskt fanns resurser för rehabilitering, men de utnyttjades
            inte fullt ut i den samverkan som försäkringskassan och arbetsförmedlingen
            hade, därför att man inte tyckte att man hittade rätt typ av resurser
            för att sätta in rehabiliteringen.
          </note>
          <note>
            Jag vet att det kan komma att ändras och att det också kan se
            olika ut på olika håll i landet. Jag var bl.a. vid ett tillfälle
            i Jönköpings län och hade en diskussion med försäkringskassan
            och arbetsförmedlingen om deras teknik och deras samarbete just
            för att se till att på ett mer effektivt sätt kunna utnyttja de
            befintliga resurserna. Men där är det viktigt att få ett bra underlag
            för att vi i fortsättningen ska kunna göra insatser för att förebygga
            ökad ohälsa och i sista hand högre sjukskrivningskostnader.
          </note>
          <note>
            När det gäller utbildningsområdet delar jag Rolf
          </note>
          <note>
            Kenneryds uppfattning att vi kommer att behöva satsa mer på utbildning
            under åren framöver. Utbildning är kanske ett av de allra främsta
            instrumenten för att åstadkomma bra tillväxt.
          </note>
          <note>
            Jag ser utbildning i allra högsta grad som en strukturinsats
            i vår ekonomi också. Det handlar för att få bra tillväxt om en
            samverkan av kapitalinsatser, teknisk utveckling, innovation och
            mycket annat.
          </note>
          <note>
            Men det handlar i sista hand om att det är människors kompetens
            som avgör vilken framgång vi kommer att ha när det gäller tillväxten
            och konkurrenskraften mot omvärlden. Därför ser vi med stor glädje
            att det finns ett stort intresse från ungdomar att söka sig till
            utbildning i dagsläget och att det även exempelvis bland de arbetslösa
            finns ett stort intresse för att söka olika typer av utbildningar.
            Kunskapslyftet har varit en succé i flera år och arbetsmarknadsutbildningar
            har stor efterfrågan.
          </note>
          <note>
            Jag vet också att den samverkan som behövs mellan arbetsgivare
            och arbetstagare för att åstadkomma rätt utbildning för rätt typ
            av arbetskraft är oerhört viktig på det här området. Där är jag
            ense med Rolf Kenneryd om att fortsatta utbildningssatsningar
            hela vägen från ungdomsskolan över högskolan, vuxenutbildningen
            och yrkesutbildningar av alla slag är viktiga som en tillväxtfaktor
            i framtiden.
          </note>
          <note>
            Om jag utöver diskussionen om utbildningspolitiken och försöken
            att förhindra sjukförsäkringskostnaderna att öka ska lägga till
            någonting annat som jag tycker är viktigt för vår ekonomi är det
            att vi kan få en produktivitetsökning åren framöver. Det hänger
            exempelvis ihop med att vi måste öka konkurrenstrycket inom vissa
            sektorer och branscher.
          </note>
          <note>
            Vi har nyligen fått ett bra material via både Statistiska centralbyrån
            och Konkurrensverket. Det kan vara ett underlag för den fortsatta
            diskussionen inför både vårproposition och budgetproposition om
            hur vi hittar metoder som skärper konkurrensutsättningen och konkurrenstrycket
            i svensk ekonomi. Jag tror att det är nyttigt. Ju bättre produktivitetsutveckling
            vi kan få, desto bättre chanser har vi också att bli framgångsrika
            på lång sikt när det gäller vår tillväxt.
          </note>
          <note type="speaker">
            Anf. 125 ROLF KENNERYD (c):
          </note>
          <note>
            Fru talman! Det var bra med ytterligare lite preciseringar.
          </note>
          <note>
            Får jag först säga när det gäller rehabiliteringen att jag inser
            behovet av att utreda de här frågorna.
          </note>
          <note>
            Men det är min absoluta uppfattning, efter tillslag i verksamheten
            på flera ställen ute i landet, att det behövs ett tryck i organisationen
            och att regeringen och vi andra ställer krav på att de resurser
            i ekonomiskt hänseende som faktiskt finns också utnyttjas och
            kommer till den bästa nytta som går att uppnå även i det korta
            perspektivet.
          </note>
          <note>
            Får jag återkomma till pensionärerna, framför allt de som har
            de lägsta pensionerna. De har i dag en mycket besvärlig situation
            som uppstått bl.a. genom att deras inkomster i stort sett ligger
            stilla, tack vare att inflationen är låg, vilket naturligtvis
            är tacknämligt, medan kostnaderna för t.ex. mediciner har ökat
            genom att högkostnadsskyddet höjts.
          </note>
          <note>
            Jag tycker att det är utomordentligt förvånande att regeringen
            och dess samarbetspartier inte i den budget som vi har behandlat
            före jul har lagt fram något förslag till förbättringar för denna
            utsatta grupp. Bättre sent än aldrig - nu har regeringschefen
            lovat förbättringar, men det återstår en punkt att verkligen göra
            någonting åt.
          </note>
          <note>
            När det nu visat sig tekniskt omöjligt att fullfölja genomförandet
            av den beslutade övergångsvisa garantipensionen vid planerad tidpunkt,
            är det för oss i
          </note>
          <note>
            Centerpartiet en självklarhet att de pensionärer som skulle ha
            omfattats av den övergångsvisa garantipensionen nu kompenseras
            på annat sätt. Är detta lika självklart för finansministern?
          </note>
          <note>
            Anf. 126 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Tillväxt och rättvisa är ledstjärnor för den socialdemokratiska
            politiken, och på tillväxtområdet finns det kanske ingenting som
            är viktigare än att se till att vi utnyttjar våra lediga arbetskraftsresurser
            fullt ut, dvs. att bekämpa arbetslösheten. Först gäller det att
            i år få ned arbetslösheten till 4 % och sedan att gå vidare med
            sikte på arbete åt alla och sysselsättning för 80 % av arbetskraften
            år 2004.
          </note>
          <note>
            Jag tror också att det är viktigt att se det så att det handlar
            om att tillvarata alla de resurser som vi har i landet. När jag
            talar om att tillvarata alla människors möjligheter tänker jag
            inte minst på den regionala obalansen. Vi vet att i dagsläget
            kanske den ena halvan av Sverige växer väldigt bra, medan den
            andra halvan inte har samma fart i sin ekonomi. En av de svåra
            uppgifterna är att hitta rätt teknik via regionalpolitik och via
            andra insatser för att även de resurser som är lediga på olika
            håll i landet ska kunna komma till användning i fortsättningen.
          </note>
          <note>
            Huvudinriktningen för att i fortsättningen få en långsiktighet
            i tillväxten är att vi sätter sysselsättningen och kampen mot
            arbetslösheten allra först på dagordningen.
          </note>
          <note>
            Rolf Kenneryd och jag har varit inne på en diskussion om vad
            som behöver göras både för att satsa på utbildning och för att
            exempelvis förhindra ökning av sjukkostnader. Om det handlar om
            tillväxt och rättvisa, skulle jag vilja säga att på rättviseområdet
            arbetslöshetsbekämpningen naturligtvis är den allra viktigaste
            frågan. Men det krävs också stora insatser, som vi också gör innevarande
            år, i form av satsningar på barnfamiljer, höjda barnbidrag, maxtaxa
            och annat.
          </note>
          <note>
            Jag vill gärna ge uttryck för att jag delar uppfattningen att
            de sämst ställda pensionärerna är den grupp som det ur fördelningssynpunkt
            och ur rättvisesynpunkt finns anledning att lägga pengar på också
            under tiden framöver.
          </note>
          <note>
            Vi gjorde en jätteinsats för något år sedan när vi satsade 4
            miljarder kronor på höjda pensioner, och det finns nu anledning
            att låta just gruppen de sämst ställda pensionärerna få högsta
            prioritet framöver.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 1999/2000:137 om deponiskatten på
            vatten
          </note>
          <note>
            Anf. 127 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Stefan Hagfeldt har frågat näringsministern om vilka
            åtgärder han avser att vidta för att deponiskatten på renat vatten
            tas bort.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Vad Stefan Hagfeldt menar med deponiskatt på renat vatten påkallar
            viss förklaring.
          </note>
          <note>
            Sveriges riksdag har beslutat att fr.o.m. den
          </note>
          <note>
            1 januari i år ska en skatt tas ut på avfall som deponeras. Avfallsskatten
            ökar de ekonomiska incitamenten för att behandla avfall på ett
            ur miljö- och naturresurssynpunkt bättre sätt. Detta kommer i
            sin tur att leda till en minskning av den mängd avfall som deponeras,
            vilket också var syftet med att införa skatten.
          </note>
          <note>
            För att kunna uppnå det önskade syftet är det viktigt att lagen
            har ett så vidsträckt tillämpningsområde som möjligt.
          </note>
          <note>
            Under lagstiftningsarbetets gång aktualiserades frågan om skatten
            skulle fastställas utifrån avfallets faktiska vikt eller om i
            stället dess torrvikt borde beräknas. Regeringen gjorde då övervägandet
            att fördelarna med att använda den faktiska vikten vägde över.
            Skälen för detta var många. Förutom de uppenbara kontrollproblemen
            angavs i propositionen vissa miljöskäl, som talar för att vatten
            inte bör finnas kvar i det avfall som deponeras. Avdrag för utförsel
            av reningsvatten från deponin medges därför inte, då detta i normalfallet
            skulle motverka en ökad styrning mot avvattning av avfallet före
            deponering.
          </note>
          <note>
            Avfallsskatten är konstruerad på ett sådant sätt att skattskyldigheten,
            i det nu aktuella fallet, inträder då avfallet förs in till avfallsanläggningen.
            Om man då valt att placera en avvattningsanläggning inne på den
            skattepliktiga avfallsanläggningen, får detta till följd att det
            slam som förs till avvattningsanläggningen beskattas, och då även
            dess vatteninnehåll.
          </note>
          <note>
            Stefan Hagfeldt har anfört att det vid ett antal avfallsanläggningar
            finns anläggningar för behandling av oljeslam och att dessa av
            bl.a. samordningsskäl placerats inom avfallsanläggningarna. Han
            har vidare pekat på det förhållandet att behandlingsanläggningarnas
            placering inom respektive utanför avfallsanläggningarna har avgörande
            betydelse i skattehänseende.
          </note>
          <note>
            I dag undantas vissa behandlingsformer, såsom kompostering eller
            reaktorbaserad rötning, från avfallsskatten. Detsamma gäller förbränning.
            Gemensamt för undantagen är att behandlingsformerna väsentligt
            minskar avfallets vikt. Skälet för att införa undantagen i fråga
            var att anläggningar där man bedriver såväl deponering som annan
            behandling inte skulle missgynnas.
          </note>
          <note>
            Jag är i dag inte beredd att svara på om ett liknande synsätt
            bör anläggas beträffande de nu aktuella behandlingsanläggningarna.
            Frågan behandlas för närvarande inom Regeringskansliet, och jag
            vill inte föregripa detta arbete. Om det skulle visa sig att de
            nuvarande reglerna bör ändras, är regeringen inte främmande för
            att föreslå riksdagen detta.
          </note>
          <note type="speaker">
            Anf. 128 STEFAN HAGFELDT (m):
          </note>
          <note>
            Fru talman! Finansminister Bosse Ringholms svar på min interpellation
            visar antingen att han inte har förstått sakfrågan eller att den
            socialdemokratiska regeringen inte bryr sig om att miljömässigt
            bra anläggningar för flera hundratal miljoner kronor måste skrotas.
          </note>
          <note>
            I december månad fanns det 37 anläggningar för behandling av
            oljeslam vid deponier. Några ytterligare är under uppbyggnad.
            Om inte avfallsskatten ändras måste verksamheten vid dessa anläggningar
            läggas ned och byggas upp utanför deponiområdet.
          </note>
          <note>
            Att jag ställde den här frågan i första hand till näringsminister
            Björn Rosengren berodde på att jag hoppades på att han som näringsminister
            skulle stoppa den kapitalförstöring som byråkratin kring deponiskatten
            innebär.
          </note>
          <note>
            Finansminister Bosse Ringholm säger i sitt svar följande:
          </note>
          <note>
            "Avfallsskatten är konstruerad på ett sådant sätt att skattskyldigheten,
            i det nu aktuella fallet, inträder då avfallet förs in till avfallsanläggningen.
            Om man då valt att placera en avvattningsanläggning inne på den
            skattepliktiga avfallsanläggningen, får detta till följd att det
            slam som förs till avvattningsanläggningen beskattas, och då även
            dess vatteninnehåll."
          </note>
          <note>
            Med dessa ord talar finansministern om att de kommuner som satsat
            på att frivilligt ta hand om avfallet på ett miljömässigt bra
            sätt nu ska straffas för detta. Svaret innebär också att samordningsvinster
            med att ha dessa anläggningar ihop med deponier kommer att gå
            förlorade.
          </note>
          <note>
            Mot bakgrund av detta ställer jag följande fråga till finansministern:
            Varför hindrar den socialdemokratiska regeringen avfallsbranschen
            här i landet att bedriva sin verksamhet på ett miljömässigt och
            ekonomiskt rationellt sätt? I stället för att försvåra hanteringen
            borde regeringen här i landet - i likhet med vad som görs i andra
            länder - underlätta omhändertagandet av flytande slamformigt avfall.
          </note>
          <note>
            Följden av den nya deponiskatten om inga ändringar görs är att
            konkurrensen blir helt snedvriden.
          </note>
          <note>
            Anläggningar som inte är lokaliserade till avfallsanläggningar
            behöver bara betala skatt för de få procent fast material som
            måste deponeras, medan de som på ett rationellt sätt omhändertar
            oljeslammet inom deponiområdet straffas för detta genom att få
            betala 250
          </note>
          <note>
            kr per ton för renat vatten.
          </note>
          <note>
            Hur tror finansministern att exempelvis kommunerna Borlänge,
            Helsingborg, Linköping, Vänersborg och Västerås upplever svaret
            på denna interpellation?
          </note>
          <note>
            De måste snabbt besluta om de ska skrota sina dyra och väl fungerande
            anläggningar och i stället bygga upp nya sådana utanför området
            för ca 35 miljoner kronor per anläggning. Detta måste sedan konsumenterna
            betala med kraftigt höjda taxor. Jag har svårt att tro att finansministern
            vill vara med om detta.
          </note>
          <note>
            Eftersom lagen trädde i kraft för en månad sedan måste regeringen
            nu ge snabba besked. Det är därför närmast som ett hån mot avfallsbranschen
            när finansministern säger att han i dag inte är beredd att svara
            på om undantag för slamformigt avfall som behandlas på ett miljömässigt
            bra sätt kommer att medges.
          </note>
          <note>
            Renhållningsbranschen, som måste ha snabba svar, kan inte under
            tiden Regeringskansliet utreder frågan vägra att ta emot slamformigt
            avfall. De få anläggningar som ligger utanför deponiområden har
            inte kapacitet att ta hand om allt slamformigt avfall.
          </note>
          <note>
            Dessutom måste nu avfallet oftast transporteras många tiotals
            mil, vilket medför stora miljöförsämringar samtidigt som olycksrisken
            ökar kraftigt.
          </note>
          <note>
            Fru talman! Jag förväntar mig att få svar av finansministern
            på de frågor jag har ställt, men framför allt vill jag få besked
            om när Regeringskansliet kommer med ett konkret besked i frågan.
          </note>
          <note>
            Anf. 129 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Som framgick av mitt svar är jag väl medveten om
            att man under lagstiftningsarbetet hade att göra ett antal svåra
            avvägningar. Dessa avvägningar, som handlade om både kontrollaspekter
            och miljöaspekter, ledde till det lagstiftningsförslag som sedan
            antogs i kammaren.
          </note>
          <note>
            Jag anförde också - och därför tycker jag inte Stefan Hagfeldt
            behöver vara så oroad - att vi från Regeringskansliets sida har
            uppmärksammat de effekter som den nuvarande situationen ger och
            att vi i vårt arbete funderar på hur man kan hantera detta i fortsättningen.
            I sista hand är det en avvägningsfråga att lägga in kontroll-
            och miljöaspekterna. Vi är väl medvetna om att det finns ett antal
            anläggningar som har hamnat i den situation som beskrivs i interpellationen.
            Det är ändå en minoritet av anläggningarna, men det är ändå ett
            problem - vilket jag har vidgått i mitt interpellationssvar. Skälet
            till att jag inte kan ange någon tidsplan för vilken teknik vi
            ska använda för att hantera problemet, beror på att vi vill studera
            de effekter som finns och försöka hitta en lösning som är rimlig
            för alla parter. Vi har varit väl medvetna om att situationen
            kan uppstå.
          </note>
          <note type="speaker">
            Anf. 130 STEFAN HAGFELDT (m):
          </note>
          <note>
            Fru talman! Det var en positiv ton som finansministern slog an.
            Det gör mig hoppfull att frågan kommer att få en positiv lösning.
          </note>
          <note>
            Jag kommer själv från Östergötland där Tekniska
          </note>
          <note>
            Verken i Linköping i dagarna slutför en investering på 35 miljoner
            kronor i en behandlingsanläggning för flytande industriavfall.
            Anläggningen ska behandla avfallet med hjälp av indunstningstekniken.
          </note>
          <note>
            Anläggningens tillkomst är helt i linje med EG:s deponeringsdirektiv,
            artikel 5, som bl.a. säger att medlemsstaterna ska vidta åtgärder
            för att tillse att flytande avfall inte deponeras. Denna nya fina
            anläggning måste nu skrotas då den blir helt olönsam, då anläggningar
            som inte är lokaliserade till avfallsanläggningar endast behöver
            betala skatt för de få procent fasta material som måste deponeras.
          </note>
          <note>
            Jag vet att man på Tekniska Verken i Linköping nu undersöker
            om det är möjligt att stycka av området där den nya behandlingsanläggningen
            ligger från det övriga deponiområdet. På så sätt kan man kanske
            kringgå byråkratin kring deponiskatten. En förutsättning för att
            lyckas med detta är att man bildar ett nytt bolag för driften
            av den nya behandlingsanläggningen. Ingen vet i dag om detta ändå
            hjälper. Det rätta är givetvis att deponiskatten i stället ändras
            så att renat vatten undantas från beskattning.
          </note>
          <note>
            I sitt svar säger finansministern något mycket märkligt: "Avdrag
            för utförsel av reningsvatten från deponin medges därför inte,
            då detta i normalfallet skulle motverka en ökad styrning mot avvattning
            av avfallet före deponering." Tala om "Goddag Yxskaft"! I verkligheten
            blir resultatet av skatten det direkt motsatta. Det kostar givetvis
            att rena det slamformiga avfallet även inom deponiområdet. Eftersom
            man tvingas betala skatt på det renade vattnet, blir det mer lönsamt
            att inte rena avfallet utan i stället bara deponera det orenat.
            Miljömässigt är detta naturligtvis oansvarigt, men - som sagt
            - ekonomiskt blir det lönsamt!
          </note>
          <note>
            Fru talman! Jag vill att finansministern kommenterar detta. Dessutom
            är det intressant att finansministern i sitt svar betonade att
            syftet med att införa deponiskatt var att få en bättre miljö.
            Om regeringen menar allvar med detta borde givetvis de pengar
            som deponiskatten inbringar gå tillbaka till renhållningsbranschen.
            I de flesta länder som infört deponiskatt går dessa medel oavkortat
            tillbaka till branschen för forskning eller sanering av förorenade
            markområden, t.ex. soptippar. Här i landet förstärker deponiskatten
            det totala skatteuttaget.
          </note>
          <note>
            Fru talman! Jag hoppas att finansministern nu besvarar mina frågor.
          </note>
          <note>
            Anf. 131 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Självfallet gör vi oerhört stora investeringar och
            satsningar i hela miljöpolitiken. De finansieras inte via direkt
            kopplade skatteinkomster, utan de finansieras via den allmänna
            statskassan. Det har sedan länge varit en svensk tradition att
            inte ha intäkter kopplade till speciella utgifter. Ur miljöpolitikens
            utgångspunkt, med tanke på de oerhört stora investeringssatsningar
            som har gjorts under senare år, har det varit en klar fördel att
            kunna hämta pengarna ur de allmänna resurserna - annars hade vi
            inte haft den omfattande miljöpolitik som vi nu har.
          </note>
          <note>
            Jag sade redan i mitt ursprungliga svar att det var både kontrollskäl
            och miljöskäl som dikterade det förslag till lagstiftning som
            lades fram. Självfallet vill vi via deponiskatten bidra till en
            rimlig lösning på miljöstyrningen.
          </note>
          <note>
            Jag har vidgått i mitt svar att det vid ett antal anläggningar
            har uppstått problem med att avvattningsanläggningar finns inom
            området. Det är ett problem som vi har studerat, och jag har angett
            att vi har ögonen på problemet. Vi ska från Regeringskansliets
            sida återkomma - utan att jag kan ange en tidpunkt för hur frågan
            ska hanteras i framtiden.
          </note>
          <note type="speaker">
            Anf. 132 STEFAN HAGFELDT (m):
          </note>
          <note>
            Fru talman! Det är en positiv ton i svaret, men jag måste ändå
            tyvärr konstatera att jag inte har fått några konkreta svar på
            mina frågor i interpellationen.
          </note>
          <note>
            Att jag inte har fått några svar har mindre betydelse, men det
            allvarliga är att hela renhållningsbranschen inte har fått några
            svar. Situationen är nu akut.
          </note>
          <note>
            Om inget besked snabbt kommer måste miljömässigt bra anläggningar
            för hundratals miljoner kronor skrotas. Förutom att konsumenterna
            kommer att bli mycket upprörda över att behöva betala detta, kommer
            det säkert dessutom att väcka stort uppseende ute i hela Europa,
            nämligen att i Sverige tvingas renhållningsbranschen på grund
            av byråkrati skrota miljömässigt bra anläggningar. Det rimmar
            dåligt mot
          </note>
          <note>
            EG:s deponeringskrav i artikel 5, som bl.a. säger att det ska
            vidtas åtgärder för att tillse att flytande avfall inte deponeras.
          </note>
          <note>
            Mot bakgrund av detta vädjar jag ännu en gång till finansministern
            om att deponiskatten omgående ändras så att renat vatten undantas
            från beskattning även inom avfallsanläggningar. Jag vädjar också
            om att pågående utredning inom Regeringskansliet påskyndas så
            att ett positivt besked kommer inom de närmaste veckorna.
          </note>
          <note>
            Överläggningen var härmed avslutad.
          </note>
          <note>
            18 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1999/2000:57 till trafikutskottet
          </note>
          <note>
            19 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Konstitutionsutskottets betänkanden
          </note>
          <note>
            1999/2000:KU8-KU10
          </note>
          <note>
            Justitieutskottets betänkanden 1999/2000:JuU4 och
          </note>
          <note>
            JuU5
          </note>
          <note>
            Lagutskottets betänkanden 1999/2000:LU3-LU7
          </note>
          <note>
            20 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1999/2000:58 Mervärdesskattefrågor med anledning av Öresundsförbindelsen
          </note>
          <note>
            21 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 31 januari
          </note>
          <note>
            1999/2000:202 av Johnny Gylling (kd) till försvarsminister Björn
            von Sydow
          </note>
          <note>
            Försvaret i Blekinge
          </note>
          <note>
            1999/2000:203 av Marie Engström (v) till statsrådet
          </note>
          <note>
            Mona Sahlin
          </note>
          <note>
            Regionalpolitiken och småföretagen
          </note>
          <note>
            1999/2000:204 av Tomas Högström (m) till statsrådet
          </note>
          <note>
            Ingegerd Wärnersson
          </note>
          <note>
            Skriftliga omdömen
          </note>
          <note>
            1999/2000:205 av Sten Andersson (m) till jordbruksminister Margareta
            Winberg
          </note>
          <note>
            Märkning av hundar
          </note>
          <note>
            1999/2000:206 av Inger René (m) till statsrådet Ingegerd Wärnersson
          </note>
          <note>
            Kunskap om folkmord
          </note>
          <note>
            1999/2000:207 av Chatrine Pålsson (kd) till socialminister Lars
            Engqvist
          </note>
          <note>
            Den icke-materiella välfärden
          </note>
          <note>
            1999/2000:208 av Marietta de Pourbaix-Lundin (m)
          </note>
          <note>
            till finansminister Bosse Ringholm
          </note>
          <note>
            Sveriges undantag från införselregler inom EU
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 8 februari.
          </note>
          <note>
            22 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 31 januari
          </note>
          <note>
            1999/2000:485 av Inger René (m) till justitieminister
          </note>
          <note>
            Laila Freivalds
          </note>
          <note>
            Skyddad adress
          </note>
          <note>
            1999/2000:486 av Carl Erik Hedlund (m) till finansminister Bosse
            Ringholm
          </note>
          <note>
            Hanteringen av skattelagarna
          </note>
          <note>
            den 1 februari
          </note>
          <note>
            1999/2000:487 av Inger Segelström (s) till näringsminister Björn
            Rosengren
          </note>
          <note>
            Statliga bolags verksamhet i porrbranschen
          </note>
          <note>
            1999/2000:488 av Rolf Gunnarsson (m) till näringsminister Björn
            Rosengren
          </note>
          <note>
            Tillväxtavtalen i Dalarna
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 8 februari.
          </note>
          <note>
            23 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 1 februari
          </note>
          <note>
            1999/2000:448 av Jonas Ringqvist (v) till miljöminister Kjell
            Larsson
          </note>
          <note>
            Yttre Jelka och Rimakåbbå
          </note>
          <note>
            1999/2000:455 av Ola Karlsson (m) till miljöminister
          </note>
          <note>
            Kjell Larsson
          </note>
          <note>
            Underlätta för lågprishandel
          </note>
          <note>
            1999/2000:465 av Jeppe Johnsson (m) till försvarsminister Björn
            von Sydow
          </note>
          <note>
            KA 2
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 8 februari.
          </note>
          <note>
            24 § Kammaren åtskildes kl. 22.07.
          </note>
          <note>
            Förhandlingarna leddes av andre vice talmannen från sammanträdets
            början till ajourneringen kl. 16.37, av förste vice talmannen
            därefter t.o.m. 13 § anf. 88
          </note>
          <note>
            (delvis) och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
