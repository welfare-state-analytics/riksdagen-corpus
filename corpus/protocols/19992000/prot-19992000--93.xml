<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--93</head>
          <docDate when="2000-04-06">2000-04-06</docDate>
        </div>
      </front>
      <body>
        <div>
          <note>
            19.00 - 22.47
          </note>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------------
          </note>
          <note>
            1 § Ledighet, m.m.
          </note>
          <note>
            Andre vice talmannen meddelade att Helena Höij
          </note>
          <note>
            (kd) ansökt om fortsatt föräldraledighet under tiden den 1-31
            maj 2000.
          </note>
          <note>
            Kammaren biföll denna ansökan.
          </note>
          <note>
            Andre vice talmannen anmälde att Desirée
          </note>
          <note>
            Pethrus Engström (kd) skulle fortsätta tjänstgöra som ersättare
            för Helena Höij.
          </note>
          <note>
            2 § Meddelande om ändringar i kammarens sammanträdesplan
          </note>
          <note>
            Andre vice talmannen meddelade att ett meddelande om ändringar
            i kammarens sammanträdesplan delats ut till kammarens ledamöter.
          </note>
          <note>
            3 § Meddelande om voteringstider
          </note>
          <note>
            Andre vice talmannen meddelade att ett meddelande om voteringstider
            under tiden den 27 april-
          </note>
          <note>
            14 juni delats ut till kammarens ledamöter.
          </note>
          <note>
            4 § Anmälan om inkomna faktapromemorior om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen inkommit och delats ut till
            kammarens ledamöter:
          </note>
          <note>
            Förslag till rådets förordning om komplettering av bilagan till
            kommissionens förordning om registrering av geografiska beteckningar
            och ursprungsbeteckningar KOM (2000) 89
          </note>
          <note>
            Kommissionens vitbok om säkra livsmedel
          </note>
          <note>
            KOM (1999) 719
          </note>
          <note>
            5 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1999/2000:113 till bostadsutskottet
          </note>
          <note>
            6 § Museer och utställningar
          </note>
          <note>
            Föredrogs kulturutskottets betänkande 1999/2000:KrU11
          </note>
          <note>
            Museer och utställningar.
          </note>
          <note type="speaker">
            Anf. 1 JAN BACKMAN (m):
          </note>
          <note>
            Fru talman! Jag lovar att jag inte ska utnyttja alla mina tilldelade
            åtta minuter eftersom jag också står bakom majoritetsskrivningen
            i betänkandet som vi står inför uppgiften att behandla. Det är
            motioner om museer och utställningar som är den gemensamma nämnaren.
          </note>
          <note>
            Eftersom jag ändå står i talarstolen ger det mig tillfälle att
            utveckla några tankar även på de punkter där vår uppfattning sammanfaller
            med majoritetens.
          </note>
          <note>
            Det gäller då i första hand tillkännagivandet under hemställanspunkten
            1, som bygger på motioner från
          </note>
          <note>
            Kristdemokraterna och Miljöpartiet. Idémässigt stämmer den punkten
            väl med de tankar som vi har fört fram i motioner vid tidigare
            tillfällen. Det handlar alltså om myndighetsstrukturen på museiområdet
            och museernas ekonomiska situation.
          </note>
          <note>
            Vi tycker att regeringen alltför länge har hänvisat till pågående
            översyn. Det är därför inte förvånande att utskottet nu anser
            det angeläget att denna översyn snarast ska slutföras. Det är
            först när det finns ett genomarbetat förslag till struktur som
            det går att också få en uppfattning om hur den ekonomiska situationen
            ska hanteras. De samordningsvinster som kan åstadkommas i nya
            strukturer kan utnyttjas för att ge museerna en efterlängtad möjlighet
            till en långsiktig och säkrare planering. Det är min förhoppning
            att den utlovad översynen också kommer att skapa klarhet i sambanden
            mellan de statliga museerna och de regionala och lokala museer
            som på olika sätt spelar en roll i det nationella kollektiva minnet.
          </note>
          <note>
            Det verkar att döma av den föredragning vi i kulturutskottet
            fick i förmiddags från generaldirektören i
          </note>
          <note>
            Statens kulturråd Göran Lannegren som att man där arbetar med
            att först få en överblick över hela ABM-
          </note>
          <note>
            området, dvs. både arkiv, bibliotek och museer.
          </note>
          <note>
            Skulle den översynen dessutom leda fram till en ny museidefinition,
            i stil med den som Museiutredningen på sin tid lanserade, skulle
            det kunna innebära ett lyft för hela museisektorn.
          </note>
          <note>
            Jag noterar, fru talman, att utskottet också i år kunnat enas
            om ett antal principiella ställningstaganden i museifrågorna.
            Frågan är bara hur länge sammanhållningen består. När strukturöversynen
            väl föreligger finns det säkert många som vill täcka till de luckor
            som då kommer att visa sig med stor tydlighet.
          </note>
          <note>
            Det är viktigt att det då finns en beredskap att prova nya och
            mindre traditionsbelastade lösningar. Eldsjälar och engagerade
            huvudmän måste då kunna få besked om på vilka villkor de kan räkna
            med stöd och hjälp. Många av de enskilda motionerna i betänkandet
            skulle då inte komma att väckas eftersom det skulle gå att få
            besked av någon instans inom museiorganisationen.
          </note>
          <note>
            Fru talman! Även vi som moderat grupp med anledning av de principiella
            ställningstagandena som redovisas i betänkandet inte ställer oss
            bakom reservationen om Röhsska museet, vill jag ändå peka på hur
            otillfredsställande behandling museet har fått. Det är förvånande
            att samtidigt som man från regeringens sida arbetar med begreppet
            nationella treåriga uppdrag i olika kultursammanhang ger Röhsska
            museet ett nätverksansvar endast åtföljt av ett mindre anslagsbelopp
            och utan precisering av uppdraget. När
          </note>
          <note>
            Form- och designutredningen snart avger sitt slutbetänkande borde
            det vara en hederssak att man då pekar på de insatser på det nationella
            planet som gjorts av Röhsska museet och kommer med ett förslag
            till rollfördelning inom design- och konsthantverksområdet som
            utnyttjar Röhsska museets ojämförliga kompetens.
          </note>
          <note>
            Fru talman! Jag har inga egna yrkanden, men jag vill än en gång
            påpeka att vi moderater helhjärtat står bakom utskottets hemställan
            i punkt nr 1.
          </note>
          <note type="speaker">
            Anf. 2 CHARLOTTA L BJÄLKE-BRING (v):
          </note>
          <note>
            Fru talman! Museer och utställningar har en viktig roll att fylla
            i vårt samhälle. Museer ska samla och dokumentera fysiska föremål
            och föremål av annat slag. De ska också vårda och bevara dem men
            också gallra. De ska undervisa, förmedla, bilda. Museerna ska
            levandegöra historieskrivningen, samtidigt som de ska spegla samtiden
            och forska bakåt och för framtiden. Med andra ord: Våra museer
            har en grannlaga uppgift.
          </note>
          <note>
            Det är viktigt att barn och ungdom stimuleras att besöka museer
            och utställningar. Därför är det också viktigt med låga inträdesavgifter,
            helst inga alls, och det vore önskvärt med gratis möjligheter
            att ta sig med allmänna kommunikationsmedel till och från museerna.
            Vänsterpartiet föreslår därför att en utredning närmare ska titta
            på möjligheten att statsunderstödda museer ska ha gratis inträde.
          </note>
          <note>
            Det är också viktigt att staten står för en infrastruktur som
            gör kulturen tillgänglig och att de kulturpolitiska målen kan
            uppnås. Det innebär närhet, fri eller låg inträdesavgift, bra
            och billiga kommunikationer. Men det kräver också att man har
            fått smaka på och känner nyfikenhet inför att söka ny kunskap
            bl.a. på museer. Här har skolan en verkligt viktig roll att fylla.
          </note>
          <note>
            Vänsterpartiet anser inte att kvinno- och jämställdhetsperspektivet
            är tillgodosett inom museiområdet. Vi anser att ett kvinnomuseum
            med nationellt ansvar behövs som en motor och en drivkraft att
            ge kvinnor de historiska förebilder som de behöver för att de
            ska känna att de blir bekräftade. Därför anser vi att det ska
            utarbetas ett förslag som syftar till att ett kvinnohistoriskt
            museum med nationellt ansvar på sikt kan inrättas.
          </note>
          <note>
            Museum Anna Nordlander är ett lokalt regionalt initiativ på just
            kvinnomuseisidan. Vi tror att ett centrum likt Anna Nordlander
            behövs som ett centrum för konstnärligt skapande både nationellt
            men också i ett nordiskt perspektiv. Vi tror att ett särskilt
            kvinnomuseum med nationellt ansvar kan skapa förebilder för kvinnor
            och bidra till självförståelse hos såväl män som kvinnor och därmed
            också bidra till ett mer jämlikt samhälle.
          </note>
          <note>
            Fru talman! Under en följd av år har utskottet uttalat sitt principiella
            ställningstagande, att när initiativ tas regionalt eller lokalt
            för nya museer är det initiativtagarnas ansvar att sörja för investeringar
            och drift.
          </note>
          <note>
            Jag tror att vi ganska snart kommer att ompröva det här beslutet.
            Kvinnomuseum, riksidrottsmuseum och museum med design och konsthantverk
            behövs verkligen som en motor och en drivkraft i hela landet för
            att sprida engagemang och kunskap kring dessa frågor. Det är ett
            nationellt ansvar att vi har drivkrafter även på de här områdena.
          </note>
          <note>
            Det går inte att hur länge som helst försvara sig med att det
            inte finns några pengar eller att taket inte går att höja. Om
            det behövs måste vi faktiskt ta till både domkrafter och annat
            för att försöka få plats med det mycket gedigna innehåll som finns
            inom verksamhetsområde 17. Taket behöver höjas för att vi ska
            få plats med innehållet.
          </note>
          <note>
            Vänsterpartiet står givetvis bakom alla våra reservationer, men
            jag yrkar bifall till reservation 1 och reservation 6.
          </note>
          <note type="speaker">
            Anf. 3 BIRGITTA SELLÉN (c):
          </note>
          <note>
            Fru talman! Det är många museer runtom i landet som är i behov
            av en ökad ekonomisk trygghet. Jag kommer att prioritera tre museer
            i mitt anförande.
          </note>
          <note>
            Intresset för designfrågor har efter en viss stagnation ökat
            starkt under de senaste åren. Insikten om betydelsen av design
            och form finns nu inte bara i kultur-, konst- och hantverksvärlden
            utan även hos alla typer av företag.
          </note>
          <note>
            Västra Götaland har en klar profil inom form och design, både
            när det gäller hantverk och industri. I
          </note>
          <note>
            Göteborg finns Sveriges enda museum för design och konsthantverk.
            Det är Röhsska museet. Det skapades
          </note>
          <note>
            1916 i förhoppningen att man genom goda förebilder skulle kunna
            höja den konstnärliga nivån på industrins produkter. I ett samarbete
            med Högskolan för
          </note>
          <note>
            Design och Konsthantverk har man på museet arbetat för att skapa
            ett kunskapscentrum just inom designområdet.
          </note>
          <note>
            Sedan 1997 har Röhsska museet ett s.k. nationellt nätverksuppdrag,
            som innebär att de har ett särskilt ansvar som en av de ledande
            arenorna inom designområdet. Dessutom kräver det nätverksansvar
            som de har haft ett ansvar för samarbete i olika former med systermuseer
            i Norden och Europa.
          </note>
          <note>
            För att axla det ansvaret, fru talman, behövs det resurser. Precis
            som Jan Backman tidigare påpekade behandlar regeringen Röhsska
            museet på ett märkligt sätt. Centerpartiet anser därför att Röhsska
            museet ska få ett utökat och förlängt nationellt åtagande för
            att kunna fortsätta den utveckling som har påbörjats.
          </note>
          <note>
            Jag yrkar därför bifall till reservation 4.
          </note>
          <note>
            Under våren har det debatterats oerhört mycket om idrottens betydelse
            för barn och ungdom. Ska det vara mer eller mindre idrott i skolan?
            Ska det vara teoretisk idrott? Ska idrottsämnet få större utrymme
            i skolan eller inte? Den här veckan har det debatterats om idrottssändningar
            i TV har negativ inverkan på familjelivet.
          </note>
          <note>
            De här frågeställningarna är det svårt att få ett entydigt svar
            på. Men en sak är i alla fall säker när det gäller idrott, och
            det är att idrotten är en av de mest betydelsefulla folkrörelserna.
            Så har det varit under många decennier.
          </note>
          <note>
            Utvecklingen har varit enorm och kommer med säkerhet att fortsätta
            både tekniskt, med förbättrade redskap, och vad gäller kläderna.
            Det här är historiskt intressant och måste tas till vara på bästa
            sätt.
          </note>
          <note>
            Visserligen finns det flera idrottsmuseer med olika inriktning
            runtom i landet. Men för att bevara hela bredden av en idrottshistoria
            bör det finnas ett riksmuseum i Stockholm. Det är ett viktigt
            instrument som vi behöver titta över. Vi vet att man i dag har
            tappat lokaler i Globen. Det är viktigt att man försöker hitta
            nya lokaler för att få till stånd ett riksmuseum vad gäller idrott.
            Regeringen bör i samarbete med
          </note>
          <note>
            Riksidrottsförbundet göra en utredning om behovet av verksamhetslokaler
            just för ett nationellt idrottsmuseum.
          </note>
          <note>
            Fru talman! Ett annat område som behöver lyftas fram är kvinnans
            roll och betydelse i ett historiskt perspektiv. Kvinnorna är nästan
            osynliga i skolans historieböcker, förutom Heliga Birgitta, drottning
          </note>
          <note>
            Kristina och Fredrika Bremer.
          </note>
          <note>
            Kvinnorna är också relativt osynliga på museerna.
          </note>
          <note>
            Flickorna får redan i tidiga år klart för sig att det nästan
            inte har funnits några kvinnor som har varit så betydelsefulla
            att de är värda att avbilda, beskriva eller visa upp. Den situationen
            är givetvis orimlig. En av de största utmaningarna inom historie-
            och museisfären bör därför vara att man synliggör kvinnornas historia.
          </note>
          <note>
            Det finns i dag ett exempel där man håller på att bygga upp ett
            konstmuseum som arbetar för kvinnliga konstnärer. Det är museum
            Anna Nordlander, som ligger i Skellefteå, jag tänker på. Det är
            ett steg i rätt riktning för att öka jämställdheten, tycker vi
            i Centerpartiet. Ambitionen med det museet är att skapa ett nationellt
            och nordiskt centrum för kvinnornas konstnärliga skapande. Museets
            motto är: Skapa, lära, visa.
          </note>
          <note>
            Det betyder att processen, vägen och lärdomarna utmed vägen är
            lika viktiga som resultatet, dvs.
          </note>
          <note>
            konstverket.
          </note>
          <note>
            Museum Anna Nordlander har funnits sedan 1986
          </note>
          <note>
            och hittills finansierats enbart med kommunala medel. Finansieringen
            för det här året är i det närmaste säkerställd. Men med den bredd
            som redan finns och med det samarbete som börjar växa fram med
            de övriga nordiska länderna anser vi i Centerpartiet att detta
            museum bör vara en nationell angelägenhet.
          </note>
          <note>
            Fru talman! Centerpartiet anser alltså att museet är viktigt
            dels för Sverige, dels, som jag nyss sade, för det nordiska samarbetet.
            Därför tycker vi att det är angeläget att regeringen beaktar det
            i budgetarbetet inför 2001.
          </note>
          <note>
            Jag yrkar bifall till reservation 8.
          </note>
          <note type="speaker">
            Anf. 4 LENNART KOLLMATS (fp):
          </note>
          <note>
            Fru talman! Det här avsnittet blir lite grann av hembygdsmotionernas
            avvisande. Men det är ofrånkomligt att vi som riksdagsledamöter
            också ibland måste uppmärksamma kammaren på förhållandena på hemmaplan,
            även om vi vet att det sällan eller aldrig blir direkta positiva
            beslut.
          </note>
          <note>
            Det som är viktigt och glädjande är att se vilken utomordentlig
            mängd goda insatser som görs regionalt, lokalt och ända upp till
            de många nationella institutionerna. Det är också spännande att
            komma ut och få ta del av de samlingar och de kunskaper som finns
            runtom i landet.
          </note>
          <note>
            Jag är engagerad i en offentlig utredning om värdig vård vid
            livets slut. Efter ett delbetänkande har vi haft sju regionala
            konferenser där vi har mött vårdpersonal och andra människor som
            medverkar i vården vid livets slut och även mött allmänheten och
            fått in deras synpunkter. Alla de här konferenserna har skett
            i samarbete med museerna på orten där vi har varit. Vi har också
            vid alla tillfällen utom ett lokaliserat konferensen till museerna.
          </note>
          <note>
            Det har varit utmärkt, för museerna är en mer neutral plan och
            har på något sätt ett tillåtande klimat för ibland svåra diskussioner.
            Tyvärr har inte tiden medgett några närmare studier av innehållet
            i museerna, men jag har tidigare erfarenheter av givande besök.
          </note>
          <note>
            Annars blev vårvintern mer spännande på museisidan än man kunde
            ana, då det avslöjades att man använt minst sagt okonventionella
            sätt för att få nya föremål till några museer. Ett uttalande är
            rent fantastiskt. Det är en museitjänsteman som säger till tidningen:
            "Vi får bortse från moraliska skrupler om vi ska kunna berika
            samlingen enligt regeringens direktiv."
          </note>
          <note>
            Det här fick väl inte bara mig att gå i taket. Jag ställde ett
            par frågor till kulturministern och fick svaret: "Även om det
            förmodligen rör sig om ett begränsat antal föremål, bl.a. med
            tanke på det låga antalet totalt av förvärv till statliga museer,
            är det ändå viktigt med en djupare granskning av detta område.
            Regeringen avser därför att inom kort ge ett särskilt uppdrag
            till samtliga centrala museer att bl.a.
          </note>
          <note>
            redovisa vilka etiska riktlinjer man tillämpar i samband med
            förvärv av föremål till samlingarna."
          </note>
          <note>
            Det var ju alldeles utmärkt att få det svaret. Så långt jag är
            underrättad har också uppdraget skickats ut. Det är bara att hoppas
            att moralen hos alla museer i Sverige lever upp till de etiska
            riktlinjer som kommer att finnas.
          </note>
          <note>
            Jag går nu över till mer konkreta frågor. Design och konsthantverk
            är områden som är framgångsrika i
          </note>
          <note>
            Sverige, och det är angeläget med ett bra stöd för en fortsatt
            god utveckling. Även om det är viktigt med idéer och framåtseende
            behövs också historiska perspektiv och att det finns en god dokumentation
            och tillgänglighet.
          </note>
          <note>
            Röhsska museet i Göteborg, som vi har hört om redan tidigare
            här i dag, har ett nätverksansvar för frågorna, och det ansvaret
            bör fördjupas så att
          </note>
          <note>
            Röhsska blir ett ansvarsmuseum, ett centralt museum för formgivning
            och konsthantverk.
          </note>
          <note>
            Utskottet konstaterar att det är svårt att klara ut skillnaderna
            mellan det nätverksansvar som Röhsska har i dag och vad man vill
            ha i framtiden för museer som har uppdrag att vara ansvarsmuseer.
            Med vår reservation vill vi klarlägga hur vi ser på situationen
            och se till att vi snart nog får fram ett samlat ansvar för denna
            viktiga konstform.
          </note>
          <note>
            Diskussionen kring Museum Anna Nordlander innehåller en principiellt
            viktig del: På vilken nivå och med vilka intressenter ska ett
            museum kunna utvecklas? Utskottet säger i klartext att ansvaret
            för utvecklingen ligger lokalt och regionalt, medan vi som reserverar
            oss anser att här finns en utveckling som har blivit nationell,
            även med internationella kontakter och kanske även ett internationellt
            ansvar. Det är alltså ett museum som växer med det lokala och
            regionala engagemanget som bas. Vid en viss nivå bör det kunna
            få ett nationellt riktat anslag, åtminstone så länge vi har det
            detaljerade bidragssystem som vi har i dag.
          </note>
          <note>
            Här finns onekligen utrymme för en rolldiskussion. Den hade vi
            delvis i dag på förmiddagen i utskottet med generaldirektören
            för Statens kulturråd.
          </note>
          <note>
            En inte alltför kvalificerad gissning är att den diskussionen
            återkommer.
          </note>
          <note>
            I övrigt när det gäller Museum Anna Nordlander hänvisar jag till
            både Charlotta Bjälkebrings och
          </note>
          <note>
            Birgitta Selléns inlägg.
          </note>
          <note>
            Om jag jämför med det forsknings- och utställningscentrum som
            jag skriver om i ett särskilt yttrande, finns det tydliga skillnader
            i förhållande till resonemanget om Museum Anna Nordlander. I Göteborg
            finns goda förutsättningar, med dels anknytning till historien
            när det gäller immigration och emigration, dels lokalisering.
            Men där finns ännu inte den totala uppställningen, varken från
            kommunen eller från regionen. Det är mot den bakgrunden som jag
            inte har lagt någon reservation.
          </note>
          <note>
            Avslutningsvis, fru talman, yrkar jag bifall till reservation
            4 om ett museum för design och konsthantverk, och jag står givetvis
            bakom den andra reservationen som vi har.
          </note>
          <note type="speaker">
            Anf. 5 EWA LARSSON (mp):
          </note>
          <note>
            Fru talman! Om museernas framtid kan jag inte låta bli att säga
            så här: Är museerna bara lagerlokaler där vi förvarar lite gamla
            minnessaker som vi av känslomässiga skäl inte vill slänga, eller
            ska de vara levande mötesplatser för lärande och förståelse?
          </note>
          <note>
            Ja, jag menar att vi faktiskt måste ta ställning till vad vi
            ska ha våra museer till, även utanför kulturutskottets dörrar.
            Innanför dörrarna är vi väldigt eniga, men utanför behöver vi
            en mer offensiv museipolitik.
          </note>
          <note>
            Därför var det extra roligt att delta i årets museidagar på Skeppsholmen.
            Där fanns viljan och lusten att dela med sig av sina skatter till
            fler.
          </note>
          <note>
            Men museernas ekonomiska situation är långtifrån tillfredsställande,
            och på flera håll är den alarmerande. I kulturutskottet väntar
            vi sedan länge på att regeringen ska göra en mer grundläggande
            analys av både ekonomin och myndighetsstrukturen inom museiområdet.
            Eftersom analysen dröjer kan det bli aktuellt med flera brandkårsutryckningar
            för att tillfälligt komma till rätta med uppenbara brister.
          </note>
          <note>
            Centralmuseernas samarbetsråd har nyligen i en skrivelse till
            regeringen uttryckt oro inför det ekonomiska framtidsperspektivet.
            De gör bedömningen att om inte bättre balans kan skapas mellan
            mål och medel kommer det inom en snar framtid inte gå att upprätthålla
            en kvalitativ verksamhet i enlighet med de av riksdagen fastställda
            kulturpolitiska målen.
          </note>
          <note>
            Detta anser vi vara en utomordentligt allvarlig signal.
          </note>
          <note>
            Därför är det extra tillfredsställande att konstatera att det
            till år 2001 kommer att finnas en ekonomisk förstärkning inom
            musei- och musikverksamhet. Vi får se det som ett trendbrott och
            vill att dessa förstärkningar inom museivärlden bl.a. används
            till att just utveckla museipedagogiken, kunskapsförmedlingen,
            IT och marknadsföring. Lärare och kulturarbetare kan hjälpa till
            att fortbilda befintlig personal,
          </note>
          <note>
            IT kan uppdateras, marknadsföring gentemot lärare och allmänhet
            kan utvecklas och barn och ungdomar kan lära sig att hitta till
            sina länsmuseer.
          </note>
          <note>
            Medge att framtidens lärobok finns redan i våra fantastiska museer,
            arkiv och bibliotek. När samarbetet över sektorsgränserna växer
            fram kommer lärare och elever att jubla av glädje. Jag är övertygad
            om det. Många skolor har i dag redan hittat till Riksmuseets mycket
            kvalitativa webbsida, och deras besöksstatistik ökar hela tiden.
          </note>
          <note>
            Jag menar också att ett länsmuseum med utvecklad museipedagogik
            kan vara avgörande för att just den staden får ta emot besökare,
            kulturturister. Kulturturism är en maktfullt växande sektor över
            hela världen. Och vad gör vi när vi besöker ett annat land eller
            en annan stad? Jo, vi besöker museet. Museerna har verkligen framtiden
            för sig.
          </note>
          <note>
            Kulturarbete är arbetsintensivt, och efterfrågan kommer att öka
            i omfattning. Där finns många av framtidens arbeten, men de kommer
            att vara sektorsövergripande.
          </note>
          <note>
            Människor söker sig gärna till museer. De kan hjälpa oss att
            bättre förstå vår historia och kan göra vårt kulturarv tillgängligt.
            De kan hjälpa oss att förstå helheten, orsak och verkan, så att
            säga. De utgör en bas för att vi lättare ska kunna tolka vår samtid
            och bygga våra framtidsvisioner, men också för att skapa förståelse
            för andra kulturer.
          </note>
          <note>
            Reaktionerna på det mycket stora samverkansprojektet Framtidstro
            har varit mycket positiva, inte minst från elever och lärare som
            besökt de olika utställningarna i hela landet.
          </note>
          <note>
            Fru talman! På museidagarna lyfte man bl.a. fram att genusperspektivet
            fortfarande inte riktigt har hittat hem på våra museer. I målen
            för den nationella kulturpolitiken fastslås bl.a. att man ska
            verka för allas möjligheter till kulturupplevelser. Det är klart
            att när historien då beskrivs som enkönad utestängs halva mänskligheten.
          </note>
          <note>
            Regeringen håller nu på att inhämta kunskap om hur de olika museerna
            arbetar med genusperspektivet.
          </note>
          <note>
            Det är ingen rolig läsning, anser jag. Endast ett museum har
            prövat sig självt ur ett genusperspektiv, och det är Tekniska
            museet. Där återstår så gott som allt vad avser de permanenta
            utställningarna.
          </note>
          <note>
            De flesta museer verkar inte riktigt förstå vad som menas med
            genusperspektiv och allas möjligheter.
          </note>
          <note>
            Det är därför som vi i Miljöpartiet återkommer år efter år med
            yrkandet att kompetensen om kvinnan i historien måste samlas på
            ett ställe. Innan det är gjort kommer inte övriga museer att ha
            något att referera till.
          </note>
          <note>
            Med det vill jag yrka bifall till reservation 7, under mom. 12.
          </note>
          <note>
            Det framkom också på museidagarna på Skeppsholmen att man ville
            ha ett samlat ställe för ett centrum för genuskunskap.
          </note>
          <note>
            Det finns alltså både idéer och lust att genomföra de av riksdagen
            beslutade nationella målen vid våra museer. Då kan det inte vara
            rimligt, som det är i dag på flera håll, att det statliga anslaget
            bara räcker till att betala hyra, personal och säkerhetsanordningar.
          </note>
          <note>
            Hela utställningsverksamheten kan inte bygga på sponsorspengar.
            Sponsring är ett positivt komplement till de statliga och kommunala
            bidragen, men kan inte ersätta dem. Det är inte heller rimligt
            att akut brist på resurser tvingar fram höjningar av inträdesavgifterna
            till en nivå som gör det omöjligt för en del att besöka museerna.
            Det förstärkta utrymme som kommer att finnas år 2001 kan endast
            ses som en början på ett trendbrott.
          </note>
          <note>
            Kulturutskottet har också gjort ett tillkännagivande till regeringen
            med följande innehåll:
          </note>
          <note>
            Utskottet anser att det är angeläget att den sedan länge pågående
            översynen av myndighetsstrukturen på museiområdet snarast ska
            slutföras. Utskottet anser att översynsarbetet också bör leda
            fram till att museernas möjligheter till en långsiktig och säkrare
            planering förbättras. Förhållandet mellan museernas olika intäkter
            och deras möjligheter att utföra givna uppdrag i enlighet med
            uppsatta mål bör analyseras.
          </note>
          <note>
            De varningssignaler som kommit från olika museer då det gäller
            obalans mellan museernas mål och medel bör givetvis beaktas i
            sammanhanget.
          </note>
          <note>
            Vi tackar för det tillkännagivandet med anledning av vår och
            Kristdemokraternas motioner.
          </note>
          <note>
            När det gäller Museum Anna Nordlander hänvisar jag till Ingegerd
            Saarinen, som står längre ned på talarlistan.
          </note>
          <note type="speaker">
            Anf. 6 ANNIKA NILSSON (s):
          </note>
          <note>
            Fru talman! Det betänkande som vi i dag debatterar och ska ta
            ställning till härrör från motioner som lämnades under allmänna
            motionstiden om just museer och utställningar. Jag skulle vilja
            börja med att säga att jag tycker att vi har ett fantastiskt museiliv
            runtom i vårt land. Den verksamhet som bedrivs på många ställen
            är, tycker jag när jag möter den, både imponerande och också ibland
            överraskande när det t.ex. gäller vad man gör och vilken inriktning
            man har.
          </note>
          <note>
            Det är också så att museerna har en unik möjlighet att lära ut
            vår historia. Vi kan få inblickar i det som har varit. De ger
            oss upplevelser. De får oss att se saker som vi tidigare inte
            sett. Det är också så att museerna har möjlighet att visa föremål
            i anslutning till den kunskap som vi får genom att läsa. Jag minns
            själv när jag gick i skolan och fick gå på Helsingborgs stadsmuseum
            och faktiskt se de föremål som jag annars bara hade läst om i
            historieböckerna. Jag fick se Helsingborgs utveckling. Där har
            museerna en unik möjlighet att vara en länk mellan den kunskap
            man läser sig till och föremål ur vår historia.
          </note>
          <note>
            Jag vill också säga att vi, nu när vi har tagit steget in i 2000-talet,
            har ett sekel bakom oss då demokratin utvecklades, då vi gick
            från jordbrukssamhälle till industrisamhälle till kunskapssamhälle
            och då vårt välfärdssamhälle utvecklades. Det är viktigt, tycker
            jag, att detta sekels historia också får genomslag i museernas
            verksamhet.
          </note>
          <note>
            Den reflexion jag ibland gör när jag är ute på museer är att
            man inte alltid förmedlar detta. Man glömmer bort vår nutidshistoria.
            Jag vill säga att jag tycker att det är en av de viktigaste uppgifterna.
          </note>
          <note>
            I betänkandet gör vi ett tillkännagivande. Det handlar just om
            översynen av myndighetsstrukturen på museiområdet. Senast i budgetpropositionen
            i höstas skrev regeringen att översynen fortskred. Nu ger ett
            enhälligt utskott regeringen till känna att denna snarast bör
            slutföras. Det förutsätter jag att regeringen ser till. Naturligtvis
            ska man inte bara titta på själva strukturen, utan även på åtgärder
            som kan innebära effektivare resursanvändning på museiområdet.
          </note>
          <note>
            Jag vill kommentera en del av de reservationer som är lämnade,
            men först vill jag säga att vi gemensamt har ställt upp bakom
            principerna för nya museer och sagt att det inte bör inrättas
            fler centrala museer.
          </note>
          <note>
            Därför tänker jag inte gå in på de enskilda museiförslagen utan
            hänvisar till de principer som vi har antagit.
          </note>
          <note>
            Det första jag vill kommentera handlar om fritt inträde för förskolebarn,
            studerande och ungdomar.
          </note>
          <note>
            Jag vill säga att jag tycker att en av de viktigaste uppgifterna
            för museerna just är att nå barn och ungdomar. Vi har skrivit
            det i de kulturpolitiska målen.
          </note>
          <note>
            Vi lyfter fram det i alla möjliga sammanhang, men vi vill inte
            här tala om exakt hur museerna ska gå till väga för att nå dessa
            grupper. Det kan vara kontakter med skolan och förskolan och arbete
            på olika sätt. Jag vet att det är många museer i dag som har fritt
            inträde, men vi vill inte här i riksdagen säga att det är den
            väg man ska gå. Det måste vara upp till varje museum att själv
            avgöra det, men jag säger inget annat än att denna grupp är en
            av de viktigaste att nå.
          </note>
          <note>
            När det handlar om motionerna och reservationerna både om museernas
            jämställdhetsansvar och om ett kvinnomuseum vill jag säga att
            det är viktigt att kvinnoperspektivet finns i all museiverksamhet.
            Det är någonting som vi har lyft fram många gånger. Jag tror att
            jag har varit uppe i denna talarstol i alla museidebatter jag
            har varit med i och sagt just detta.
          </note>
          <note>
            Kvinnoperspektivet måste finnas med. Vi är alla en del av vår
            historia, och den är inte helt formulerad eller beskriven om man
            avstår från att spegla kvinnors historia.
          </note>
          <note>
            Jag var på ett seminarium på Arbetets museum i höstas, där man
            just diskuterade ett eventuellt kvinnomuseum. Det kom fram att
            de flesta där inte ville ha ett specifikt centralt kvinnomuseum.
            Det de ville ha var en kunskapsbank - ett resurscentrum som de
            kunde använda därför att de känner att de inte har den kunskap
            och erfarenhet som krävs. Det behövs någon som kan hjälpa museerna
            på vägen och vara lite pådrivande, så att vi får in kvinnoperspektivet
            och genusperspektivet i all museiverksamhet.
          </note>
          <note>
            Jag måste säga att jag är ganska tilltalad av en sådan lösning
            och tycker att den är mycket mer attraktiv än idén om ett specifikt
            kvinnomuseum.
          </note>
          <note>
            Jag vill också säga att regeringen i regleringsbreven talat om
            kultur, klass, kulturell bakgrund och generationer. Nu sker återrapporteringen.
            Jag förutsätter att regeringen tittar på detta när den följer
            upp mål och resultat.
          </note>
          <note>
            Det sista jag vill säga gäller museum för design och konsthantverk.
            Jag tycker att det är en väldigt bra beskrivning i betänkandet
            av Röhsska museet. Nu är utredningen Mötesplats för form och design
            ute på remiss, och vi förutsätter att de eventuella skiljelinjer
            och de frågetecken som finns klaras ut i behandlingen av det betänkandet.
          </note>
          <note>
            Med det vill jag yrka bifall till hemställan i betänkandet i
            dess helhet.
          </note>
          <note type="speaker">
            Anf. 7 CHARLOTTA L BJÄLKEBRING (v)
          </note>
          <note>
            replik:
          </note>
          <note>
            Fru talman! Jag skulle också, precis som Annika, önska att museerna
            skulle kunna välja fritt inträde som en metod att nå nya grupper
            och också få fler besökare. Men nu är det tyvärr inte så. Man
            behöver varenda krona för att få verksamheten att gå runt.
          </note>
          <note>
            En sådan utredning skulle handla om att man tittar på hur museernas
            kostnader faktiskt ser ut. Hur kommer det sig att så lite pengar
            blir kvar till verksamheten? Varför är man så beroende av sponsring?
          </note>
          <note>
            Varför är man så beroende av dessa som vi kan tycka väldigt små
            intäkter som man får genom inträdesavgifter?
          </note>
          <note>
            Ändå är det så att alla museer inte har möjlighet att välja fritt
            inträde. Jag hade önskat att det skulle ha varit så.
          </note>
          <note type="speaker">
            Anf. 8 ANNIKA NILSSON (s) replik:
          </note>
          <note>
            Fru talman! När det gäller museernas ekonomiska situation kan
            jag säga att utskottet i det tillkännagivande som nu görs när
            det gäller översynen på museiområdet faktiskt skriver så här:
            "Därvid bör - som regeringen framhöll i budgetpropositionen för
            år 2000
          </note>
          <note>
            - museernas ekonomi och deras möjligheter till ytterligare samverkan
            m.m. analyseras. Det är önskvärt att översynen bl.a. leder fram
            till förslag på åtgärder som kan innebära en effektivare resursanvändning
            på museiområdet. Utskottet anser att översynsarbetet också bör
            leda till att museernas möjligheter till en långsiktig och säkrare
            planering förbättras". Det tillkännagivande vi gör nu innebär
            faktiskt att man ska se över även den ekonomiska situationen.
          </note>
          <note>
            Återigen: När det gäller konkreta frågor, som om museerna ska
            ha fritt inträde eller inte, tycker vi inte att det är riksdagens
            sak att uttalat sig. Det måste vara upp till varje museum självt
            att avgöra det. Vi har många museer som faktiskt har fritt inträde,
            men andra kanske väljer andra sätt att nå barn och ungdomar. För
            barn och ungdomar är en prioriterad grupp för hela kulturområdet,
            och det inkluderar också museiområdet.
          </note>
          <note type="speaker">
            Anf. 9 CHARLOTTA L BJÄLKEBRING (v)
          </note>
          <note>
            replik:
          </note>
          <note>
            Fru talman! Barn och ungdom är verkligen en prioriterad grupp.
            Därför borde även den gruppen ha stått med i det som Annika Nilsson
            här läste upp.
          </note>
          <note>
            Man ska jobba med att få den gruppen att komma till museer. Vi
            ska också vidga möjligheten att öka den gruppen av människor på
            museerna. Det saknades.
          </note>
          <note type="speaker">
            Anf. 10 ANNIKA NILSSON (s) replik:
          </note>
          <note>
            Fru talman! Såvitt jag vet har Charlotta Bjälkebring inte framfört
            det i diskussionerna tidigare. Men detta har vi skrivit vid ett
            antal tillfällen, t.ex. när vi behandlade den kulturpolitiska
            propositionen. När vi pratar om övergripande frågor lyfter vi
            alltid fram att barn och ungdomar är prioriterade.
          </note>
          <note type="speaker">
            Anf. 11 BIRGITTA SELLÉN (c) replik:
          </note>
          <note>
            Fru talman! Annika Nilsson pratar här om att man har principer
            för museernas framtid. Jag tycker att det är lite grann som att
            man har skygglappar för ögonen när man ser på hur samhället utvecklas.
            Ska vi tolka det som att vi aldrig, vad som än kommer att hända
            framöver, kommer att kunna ha andra nya museer med nationellt
            ansvar?
          </note>
          <note>
            Jag är självklart enig med Annika Nilsson om att kvinnoperspektivet
            bör genomsyra all museiverksamhet. Men varför inte stötta ett
            gott exempel, t.ex.
          </note>
          <note>
            Anna Nordlander-museet? Det kan vara bra med goda exempel när
            man vill att det ska utvecklas mer.
          </note>
          <note>
            Annika Nilsson nämnde att man när det gäller
          </note>
          <note>
            Röhsska museet väntar på en utredning som ska komma framöver.
            Det känns lite som att man väntar med att ge pengar tills man
            vet hur det har varit. Det är väldigt svårt att växa i en verksamhet
            om man har en otrygg ekonomi. Jag skulle vilja veta lite om hur
          </note>
          <note>
            Annika Nilsson ser på det här.
          </note>
          <note type="speaker">
            Anf. 12 ANNIKA NILSSON (s) replik:
          </note>
          <note>
            Fru talman! När det gäller de principer som vi har ställt upp
            är det lite så som Jan Backman sade. Om man nu gör en översyn
            kommer det säkert att vara en del frågor som ställs. En del kommer
            att undra hur det ska se ut i framtiden och hur vi ska ha strukturen
            på museiområdet.
          </note>
          <note>
            Innan vi har gjort det här vill vi inte gå in och säga att ett
            antal nya museer ska få statligt stöd. Vi vet också att de statliga
            museer som finns i dag inte alltid har det speciellt enkelt ekonomiskt.
            Om vi kan få ett utökat ekonomiskt utrymme för att satsa på museerna
            ska vi kanske satsa på dem som vi har ansvar för i dag, så att
            de utvecklas.
          </note>
          <note>
            Jag tycker att kvinnoperspektivet ska prägla all verksamhet på
            museerna. Jag tror att ett sätt att göra det möjligt är att man
            har ett sådant här resurs- eller kompetenscentrum. Det ska inte
            vara ett centralt museum.
          </note>
          <note>
            Det handlar inte om skygglappar, utan det handlar om att vi har
            ett ansvar för ett antal museer i dag. Jag tycker att vi i första
            hand ska se till att förbättra deras situation.
          </note>
          <note>
            När det gäller Röhsska museet har utredningens förslag kommit.
            Det är nu på remiss. Utredningen har, som sagt, sina direktiv
            att jobba utifrån och lägger fram förslag som den får stå för.
            Vi har i utskottets betänkande lyft fram att det finns frågetecken
            när det gäller skillnaden mellan det här nätverksansvaret och
            det förslag som finns i utredningen. Jag förutsätter att regeringen
            beaktar detta när man behandlar den här utredningen efter remisstiden.
          </note>
          <note type="speaker">
            Anf. 13 BIRGITTA SELLÉN (c) replik:
          </note>
          <note>
            Fru talman! Annika Nilsson talar alltså om att stötta dem som
            vi redan i dag har ansvar för. Jag funderar över om den här utredningen
            om Röhsska museet kommer att vara klar innan budgeten läggs fram.
            I annat fall funderar jag över vad som kommer att hända år 2001
            med Röhsska museet om man ska ta ifrån museet det bidrag som det
            hittills har haft och det blir ett glapp.
          </note>
          <note type="speaker">
            Anf. 14 ANNIKA NILSSON (s) replik:
          </note>
          <note>
            Fru talman! Utredningen kom i början av året -
          </note>
          <note>
            jag vet inte exakt när - och är nu ute på remiss. Det är tre
            månaders remisstid. Vad regeringen tänker ta upp i budgetpropositionen
            vet inte jag nu. Det får vi se.
          </note>
          <note>
            Men Röhsska museet har ett nätverksansvar. Jag förutsätter att
            det inte ska bli några glapp. Jag förutsätter att det inte ska
            vara några frågetecken utan att regeringen faktiskt beaktar de
            synpunkter som vi har skrivit i utskottsbetänkandet när det gäller
            Röhsska museet och när det gäller design och konsthantverk.
          </note>
          <note type="speaker">
            Anf. 15 EWA LARSSON (mp) replik:
          </note>
          <note>
            Fru talman! Annika Nilsson har alltid sagt i talarstolen att
            kvinnans historia ska gestaltas på alla våra museum - kommunala
            museer, länsmuseer och statliga museer. Det är väl ingen som någonsin
            har sagt emot Annika Nilsson. Vi har väl alla bedyrat att detta
            är en självklarhet.
          </note>
          <note>
            Det pinsamma är att det inte räcker med att säga det här från
            talarstolen. Det är ju museerna själva som inte riktigt vet hur
            de ska hantera frågan. Det är därför som vi återkommer till att
            vi behöver ett specifikt kvinnomuseum som kan samla den här kunskapen.
          </note>
          <note>
            Men kunskapen behöver inte vara samlad i form av föremål. Kunskap
            kan samlas på många sätt, och kunskap kan gestaltas och spridas
            på många sätt. Det handlar ju om det här navet och om att lära
            ut, så att man kan se och förstå vad som fattas på våra museer.
          </note>
          <note>
            Om Annika Nilsson hellre vill kalla ett historiskt kvinnosamlande
            museum för ett historiskt kvinnokunskapscentrum är det helt okej
            för mig. Jag tycker att vi ska ta tag i den här frågan nu tillsammans
            med alla de organisationer som har arbetat med frågan längre än
            vad jag och Annika Nilsson har gjort och se till att det blir
            ett resultat.
          </note>
          <note type="speaker">
            Anf. 16 ANNIKA NILSSON (s) replik:
          </note>
          <note>
            Fru talman! I diskussionen och debatten på det seminarium som
            jag var på i Norrköping i november var det ganska tydligt att
            det var en stor majoritet som inte ville ha ett nationellt kvinnomuseum.
            Det man ville ha var stöttning och hjälp med kunskap och kompetens.
            Man vill få uppbackning när man känner att man inte har en viss
            kunskap och kompetens.
          </note>
          <note>
            Diskussionen handlade snarare om att man behöver resurser och
            någon som sitter på kompetensen.
          </note>
          <note>
            Jag tror inte på tanken om ett nationellt kvinnomuseum - vad
            än Ewa Larsson må kalla det. Jag tror att det är bättre att vi
            på olika sätt får ut det här till de olika museerna.
          </note>
          <note>
            Nu har vi skrivit in i regleringsbrevet att det här ska skildras
            utifrån skilda perspektiv, t.ex. då det gäller kön, klass och
            kulturell bakgrund. Jag förutsätter att regeringen, som nu har
            mål- och resultatuppföljning i var och en av myndigheterna, sitter
            ned och diskuterar med myndigheten om hur man har följt upp regleringsbrevet
            och hur återrapporteringen ser ut. Det här är en av de frågor
            som man arbetar med.
          </note>
          <note>
            Jag vet också att det är en av de viktiga frågorna för regeringen
            i den här dialogen. Därför förutsätter jag att regeringen fortsätter
            med det arbetet och får alla museer och museimyndigheter att jobba
            med den här frågan.
          </note>
          <note type="speaker">
            Anf. 17 EWA LARSSON (mp) replik:
          </note>
          <note>
            Fru talman! Det här har helt uppenbart misslyckats hitintills,
            trots att vi är flera partier som har talat om vikten av att samla
            kunskapen om kvinnan i historien för att kunna tala om för landets
            övriga museer vad det är de saknar.
          </note>
          <note>
            Annika Nilsson säger att det är viktigt att någon sitter på kunskapen.
            Jag kan tala om för Annika Nilsson att det sitter väldigt många
            på den kunskapen i dag. Problemet är att den måste samlas in på
            ett ställe för att Museisverige ska veta vart man ska vända sig.
          </note>
          <note>
            Kunskapen finns alltså inte bara i Sverige utan i hela världen.
            Det kan också finnas anledning att ta in kunskap från andra världsdelar.
            Denna kunskap måste samlas för att landets museer ska kunna hitta
            den, föra in den och relatera sina samlingar och utställningar
            till hela mänskligheten.
          </note>
          <note>
            Fastna inte i semantiken, utan försök se till att det blir något
            resultat så att Annika Nilsson vid nästa års debatt om museer
            inte står och säger samma sak!
          </note>
          <note type="speaker">
            Anf. 18 ANNIKA NILSSON (s) replik:
          </note>
          <note>
            Fru talman! Det var i kulturpropositionen 1996
          </note>
          <note>
            som detta med kön, klass och kulturell bakgrund fördes upp. Det
            är alltså inte så många år som det här har stått i regleringsbrev
            och annat.
          </note>
          <note>
            Ewa Larsson är lika medveten som jag om att museernas verksamhet
            planeras under en ganska lång tid.
          </note>
          <note>
            Därför tycker jag att det är positivt att vi faktiskt har fått
            in det här i regleringsbreven. Vi vet faktiskt att det här diskuteras
            ute på museerna. Jag är övertygad om att vi kommer att få den
            här blicken även på museerna. Men det är klart att det tar tid.
          </note>
          <note>
            Jag tror inte på tanken om ett centralt kvinnomuseum. Jag tror
            att vi på andra sätt måste få ut att det här ska prägla all museiverksamhet.
            Jag har inte trott på tanken om ett centralt kvinnomuseum under
            de gånger som jag har varit uppe i talarstolen tidigare i den
            här frågan, och jag gör det inte nu heller.
          </note>
          <note type="speaker">
            Anf. 19 GUNILLA TJERNBERG (kd):
          </note>
          <note>
            Fru talman! I dagens betänkande behandlas några motioner från
            den allmänna motionstiden. Vi kristdemokrater har ställt oss bakom
            majoritetstexten i dess helhet, eftersom den motion som vi hade
            väckt och där vi tar upp museernas situation utmynnade i ett tillkännagivande
            till regeringen som ett helt enigt utskott har ställt sig bakom.
            Detta är vi naturligtvis glada för. Jag kommer att återkomma till
            detta.
          </note>
          <note>
            Att ha en god kännedom om sitt kulturarv är både en förutsättning
            för att bygga upp sin egen identitet och för att kunna respektera
            andras kulturer och värden. Vårt gemensamma arv är mer än den
            fasta och synliga del som till stor del förvaltas vid museer och
            arkiv. Och det är flera som har varit inne på det tidigare. Det
            inrymmer också en andlig dimension som handlar mer om kulturell
            gemenskap liksom den kulturella nyckeln som vi menar är vårt gemensamma
            språk. Många unga riskerar i dag att gå miste om denna kunskap.
            Klart är att museerna skulle kunna uträtta mycket mer, men brist
            på resurser gör att de inte alltid mäktar med sin viktiga uppgift.
          </note>
          <note>
            Museerna är en naturlig plats för en diskussion om människans
            förutsättningar, livsfrågor och värderingar under olika tidsepoker,
            både i Sverige och i andra delar av världen. På detta sätt kan
            museerna skapa en fördjupad respekt för de värden som är en förutsättning
            för demokratin. Och här har museerna en viktig uppgift men också
            en möjlighet, och där ligger också en utmaning. Förmåga till delaktighet
            och upplevelse i varandras kulturer är ett viktigt vapen i kampen
            mot rasism och främlingsfientlighet.
          </note>
          <note>
            Kulturlandskapet, byggnader, föremål, etc. utgör den fasta delen
            i vårt kulturarv. Registrering, dokumentation, vård, konservering
            och magasinering ställer stora krav på kunskap, insikt, omsorg
            och praktisk hantering. Att överleva och samtidigt förnya sig,
            att behålla gamla och attrahera nya besökare och att föda deras
            nyfikenhet och kunskapsiver genom existerande och nya utställningar
            kräver en genomtänkt plan.
          </note>
          <note>
            Fru talman! Frågan om museernas situation är inte på något sätt
            ny. Redan 1994 visade Museiutredningen tydligt på museernas bristande
            resurser, inte minst när det gäller föremålsvården. Att museerna
            nu tvingas höja inträdesavgifterna drastiskt för att klara verksamheten
            är ett färskt exempel på detta. Utvärderingen av det s.k. SESAM-projektet
            visar också att situationen när det gäller vården och bevarandet
            är mycket besvärande.
          </note>
          <note>
            Med de knappa resurser som museerna har är det inte möjligt för
            enskilda museer att klara problemen på egen hand. Vi kristdemokrater
            menar att en nationell handlingsplan som visar hur bevarandet
            av föremålssamlingar långsiktigt ska hanteras och hur finansieringen
            ska lösas är nödvändig. I kulturutskottet väntar vi sedan länge
            på att regeringen ska göra en mer grundläggande analys av både
            ekonomin och myndighetsstrukturen inom museiområdet. Vi måste
            också få till stånd ett fördjupat samtal om museernas roll som
            förvaltare av kulturarvet och som aktiva bildningsinstitutioner.
          </note>
          <note>
            Fru talman! Som jag inledningsvis anförde har, med anledning
            av motioner från Kristdemokraterna och Miljöpartiet, ett enigt
            utskott ställt sig bakom ett tillkännagivande till regeringen.
            Och jag vill säga att jag är mycket glad över att också socialdemokraterna,
            förutom övriga partier, anslöt sig till dessa motioner.
          </note>
          <note>
            Men detta möjliggjorde ju också en majoritetstext.
          </note>
          <note>
            Jag tror att det är viktigt att föra fram det i dagens debatt.
          </note>
          <note>
            Vi vill att den översyn av myndighetsstrukturen på museiområdet
            som vi vill se snarast ska slutföras.
          </note>
          <note>
            Det är viktigt. Detta bör leda fram till att museernas möjligheter
            till en långsiktig och säkrare planering förbättras. Förhållandet
            mellan museernas olika intäkter och deras möjligheter att utföra
            givna uppdrag i enlighet med uppsatta mål bör analyseras. De varningssignaler
            som har kommit från olika museer då det gäller obalans mellan
            museernas mål och medel bör givetvis beaktas i sammanhanget.
          </note>
          <note>
            Frågan kräver nu en snabb behandling av regeringen - vi kan inte
            vänta längre - annars riskerar vi brott mot eller urholkning av
            de nationella kulturpolitiska målen. Våra kulturskatter och de
            människor som arbetar för att bevara och förevisa dem är värda
            att så nu sker.
          </note>
          <note>
            Fru talman! Kristdemokraterna har inga reservationer i detta
            betänkande, vilket jag redan har anfört, utan jag yrkar bifall
            till utskottets hemställan i betänkandet.
          </note>
          <note type="speaker">
            Anf. 20 LENNART FRIDÉN (m):
          </note>
          <note>
            Fru talman! Jag ska tala om ett museum men samtidigt något som
            rör hela Sverige. Det rör sig alltså om Röhsska museet, vårt enda
            museum med inriktning på formgivning och konsthantverk. Låt mig
            i det sammanhanget påpeka att det inte är en utredning om Röhsska
            som vi nyligen har sett, som några har sagt här tidigare, utan
            det var utredningen om form och design som regeringen fick i sin
            hand den 9
          </note>
          <note>
            december 1999.
          </note>
          <note>
            Efter många år med många debatter, många diskussioner och många
            motioner fick Röhsska till slut häromåret ett litet lyft av sin
            position genom det nätverksansvar som det tilldelades av regeringen.
            Men det var utan precisioner och med ett anslag för detta som
            räcker till ungefär en tjänsteman och som knappt täcker normala
            expenser. Om man ska vara ansvarig för ett nätverk bör man t.ex.
            resa ganska mycket. Men man kan inte säga att anslaget har räckt
            till någon egentlig verksamhet. Ändå har man lyckats bra med detta
            arbete. Man kan dessvärre använda sig av uttrycket halvmesyr i
            detta sammanhang. Det är dessvärre på sin plats.
          </note>
          <note>
            Man kan också påpeka att uppdraget har dragit kostnader från
            museets vanliga budgetanslag och dess utvecklingsmöjligheter som
            enskilt museum.
          </note>
          <note>
            Som man har redovisat i betänkandet har man trots detta redan
            lyckats åstadkomma en hel del för att bl.a. skapa enhetliga nomenklaturer
            för olika föremål, t.ex. glas och keramik.
          </note>
          <note>
            Det står mycket bra på s. 9 i betänkandet att det finns väldigt
            många oklarheter kring detta. Man kan väl konstatera att Röhsskas
            roll i betänkandet från den utredning som några av oss har åberopat
            inte har blivit klarare.
          </note>
          <note>
            Röhsska ligger i anslutning till HDK, Högskolan för design och
            konsthantverk. Det är ett museum med ett namn som är välkänt och
            välrenommerat i stora delar även av vår omvärld. Där utdelas det
            största designpriset i Sverige varje år, någonting som alltså
            pekar på vilken otrolig roll som museet redan nu spelar.
          </note>
          <note>
            En tidigare socialdemokratisk kulturminister uttalade redan på
            1980-talet att Röhsska hade karaktären av ett nationellt museum.
            Men han är inte ensam.
          </note>
          <note>
            Förliden söndag fanns det ett debattinlägg från tre socialdemokratiska
            riksdagsledamöter i Göteborgs-
          </note>
          <note>
            Posten som till en del är till förmån för Röhsska. Jag ska citera
            ett par passager ur det.
          </note>
          <note>
            "Vi vill att statens ansvar och åtaganden för utvecklingen av
            form och design ska bestå av ytterligare stöd till de regionala
            institutioner - - - som finns i dag. - - - Samordningsansvaret
            ska vara starkare och tydligare och bygga på det samordningsansvar
            som
          </note>
          <note>
            Röhsska museet i Göteborg har i det väl fungerande, befintliga
            nätverket."
          </note>
          <note>
            Detta debattinlägg är skrivet av Marianne Carlström, Carin Lundberg
            och Håkan Juholt. Och jag ser med viss förtröstan fram emot den
            votering som vi senare kommer att ha om detta ärende och yrkar
            samtidigt bifall till reservation 4.
          </note>
          <note type="speaker">
            Anf. 21 PETER PEDERSEN (v):
          </note>
          <note>
            Fru talman! I motion Kr231 lyfter Vänsterpartiet fram populärmusikens
            betydelse med förslag om att ett museum eller ett centrum för
            populärmusik ska inrättas eftersom det är av nationellt intresse
            att bevara det kulturarv som populärmusiken utgör. Då menar jag
            allt från Calle Jularbo över Karl Gerhard och fram till Jerry
            Williams och dagens artister.
          </note>
          <note>
            Utskottsmajoriteten avstyrker inte helt oväntat motionens yrkande
            1. I betänkandetexten hänvisas till att Statens musiksamlingar
            är en central myndighet på musikens område som enligt sin instruktion
            har i uppgift att dokumentera, samla in och hålla levande musikens
            kulturarv samt främja musikintresset, musikvetenskapen och den
            långsiktiga kunskapsuppbyggnaden.
          </note>
          <note>
            Med hänvisning till regleringsbrev konstateras att samlingarnas
            sammansättning bättre ska spegla skilda perspektiv. Med hänvisning
            till myndighetens årsredogörelse för år 1999 konstaterar utskottsmajoriteten
            att "museet tillsammans med bl.a. Svenskt Visarkiv har fortsatt
            det arbete med Svenskt Rockarkiv som påbörjades budgetåret 1993/94
            och att museet insamlar material om olika musikorienterade grupperingar,
            t.ex. tradjazzfolket och hiphoppare m.fl.". Det framgår inte tydligt
            vad som avses med "museet".
          </note>
          <note>
            Sannolikt menar man Musikmuseet.
          </note>
          <note>
            Fru talman! Statens musiksamlingar bildades
          </note>
          <note>
            1981 och innefattade fram till den 1 juli 1999 Statens musikbibliotek
            och Musikmuseet. Från den 1 juli
          </note>
          <note>
            1999 ingår även Svenskt Visarkiv i myndigheten.
          </note>
          <note>
            Dessutom finns det en jazzavdelning.
          </note>
          <note>
            Tyvärr har Statens musiksamlingar för närvarande inte resurser
            att på ett fördjupat sätt kunna ägna sin verksamhet även åt populärmusik.
            Statens musiksamlingar har tillsammans med Arkivet för ljud och
            bild tagit initiativ till Förbundet Svenskt rockarkiv som inlett
            en dokumentation om svensk rockmusik.
          </note>
          <note>
            Men detta är enligt vår uppfattning inte tillräckligt.
          </note>
          <note>
            Det svenska musikarvet är viktigt, oavsett musikalisk genre.
            Historiskt sett har de genrer som fått mest uppmärksamhet varit
            dels de med hög status som kan ses som konstmusik - i vardagligt
            tal kallat klassisk musik - dels det som kan kallas för folkmusik.
            De musikstilar, genrer, som uppstått i industrisamhället och som
            brett kan definieras som populärmusik prioriteras lågt vad gäller
            dokumentation av offentliga institutioner. Ingen sådan institution
            har heller fått ett direkt uppdrag eller ekonomiska medel för
            att kunna göra en allsidig dokumentation av populärmusiken.
          </note>
          <note>
            Därför finns det inte heller någon nationell överblick vad gäller
            1900-talets populärmusik i Sverige.
          </note>
          <note>
            Däremot finns det en rad privata samlare. Det finns privata skivbolag
            som har stora arkiv. Sveriges Radio har ett stort arkiv osv. Men
            genom utförsäljningar, splittring av privata samlingar och, i
            värsta fall, lagerrensningar på grund av utrymmesbrist riskerar
            stora kulturella värden för framtiden att gå förlorade.
          </note>
          <note>
            Det finns en rad olika intressenter och organisationer inom populärmusikens
            område på artistsidan, arrangörssidan, producentsidan osv.
          </note>
          <note>
            Samlandet av populärmusik fungerar till stora delar i landet.
            Det är inte det som är problemet. Vad som saknas och som behövs
            är att det tillskapas en fungerande samordning av den svenska
            populärmusiken och dess samlingar för att kunna ge musikintresserade
            en bättre överblick och ökad tillgänglighet.
          </note>
          <note>
            Därför behövs det ett museum eller ett centrum för populärmusik
            i Sverige.
          </note>
          <note>
            Fru talman! I betänkandet lyfter majoriteten fram ett projekt
            vid Västergötlands museum i Skara och deras förberedelser för
            att på museet inrätta en avdelning för populärmusik kallad Popmus.
            Vidare konstateras att länsmuseet hyser förhoppningar om att erhålla
            ett nationellt ansvar för popmusiken. Utskottet säger sig välkomna
            detta initiativ eftersom populärmusiken hittills inte har uppmärksammats
            i någon större utsträckning av museerna runtom i landet.
          </note>
          <note>
            Utskottet konstaterar dock - som vanligt, skulle jag vilja säga
            - att utskottets principiella ställningstaganden i museifrågor
            innebär att frågan om inrättande av avdelningar inom ett länsmuseum
            ankommer på de regionala intressenterna. Tji alltså till det nationella
            ansvaret! Tji till centrala medel!
          </note>
          <note>
            Jag har varit i kontakt med berörda parter rörande
          </note>
          <note>
            Popmusprojektet och har funnit att förslaget är mycket intressant.
            Det bygger på ett starkt engagemang och stora faktakunskaper liksom
            på ett brett kontaktnät som bl.a., såvitt jag förstår, går in
            i Statens musiksamlingar. Det handlar om en bred verksamhetsidé.
          </note>
          <note>
            Man önskar alltså ett samarbete med Statens musiksamlingar. Det
            kan ske på flera sätt, t.ex. genom att
          </note>
          <note>
            Popmus - eller vad det nu kommer att kallas - ansluts till myndigheten
            som en fjärde institution.
          </note>
          <note>
            Jag vill återge från punkten 4 i det tidigare principiella ställningstagande
            som Annika Nilsson alltid återkommer till. Det står att i den
            mån insatser behöver göras på ett insamlingsområde som inte i
            tillräcklig grad uppmärksammas eller helt förbisetts får detta
            i första hand ske inom den rådande museiorganisationens ram, exempelvis
            genom riktade insatser.
          </note>
          <note>
            Statens musiksamlingar finns ju redan. Formellt sett är det alltså
            ingen ny institution eller ett nytt organ som behöver komma till,
            utan man infogar ett nytt uppdrag vad gäller Statens musiksamlingar.
          </note>
          <note>
            Det viktiga för mig är inte om detta med Popmus blir verklighet
            eller inte, utan det centrala är att vi i utskottet och riksdagen
            uppmärksammar det kulturarv som kan sammanfattas med begreppet
            populärmusik och att vi inser att detta faktiskt är av nationellt
            intresse och därför också kräver ett nationellt ansvar.
          </note>
          <note>
            Regeringen bör därför snarast återkomma till riksdagen med förslag
            till utformning av sådana åtgärder för populärmusiken.
          </note>
          <note>
            Med anledning av detta yrkar jag bifall till reservation 5.
          </note>
          <note>
            Genom min enskilda motion Kr210 lyfter jag fram frågan om ett
            riksidrottsmuseeum. Idrotten är vår största folkrörelse och idrotten
            har spelat en viktig roll i landet alltsedan slutet av 1800-talet
            vad gäller både bredd- och tävlingsidrott. Även vad gäller idrotten
            finns det ett stort kulturarv väl värt att dokumentera och lyfta
            fram.
          </note>
          <note>
            År 1992 öppnades ett riksidrottsmuseum vid Globen i Stockholm.
            Museet tvingades dock av ekonomiska skäl att lämna sina lokaler
            redan 1997 och står därför nu utan egna verksamhetslokaler. Men
            ett riksidrottsmuseum - det låter väl flott - utan egna verksamhetslokaler
            och utan statliga medel har givetvis svårt att fungera på ett
            sådant sätt att det lever upp till namnet.
          </note>
          <note>
            Det är positivt att utskottsmajoriteten ser det som en angelägen
            uppgift att dokumentera och visa upp idrotten som en del av det
            svenska kulturarvet. Det är också bra att utskottet ser Riksidrottsmuseets
            och andra museers arbete med idrottens historia som lovvärt. Men
            återigen avstyrker utskottet av principiella skäl framlagda förslag
            om inrättandet av fler centrala museer med huvudsakligen statlig
            finansiering.
          </note>
          <note>
            Jag avstår från att yrka bifall till min reservation men lovar
            att återkomma i frågan om inget radikalt inträffar på den här
            fronten.
          </note>
          <note>
            Slutligen vill jag ansluta mig till det som Birgitta
          </note>
          <note>
            Sellén tidigare sade. Det principiella ställningstagandet att
            det för närvarande inte ska inrättas fler centrala museer innebär
            att befintlig museistruktur låses fast.
          </note>
          <note>
            Den befintliga definitionen av vad som anses vara kultur värd
            att försvara låses fast, och alla de kulturyttringar - inte minst
            de som omfattar många människor, t.ex. idrotten och musiken som
            omfattar ungdomsgenerationen, som vi ju pratar om i många andra
            sammanhang - har inga som helst möjligheter att komma in på den
            här scenen. Detta finner jag helt orimligt.
          </note>
          <note>
            Allra sist yrkar jag bifall till Vänsterpartiets reservation
            6 avseende inrättandet av ett nationellt kvinnomuseum.
          </note>
          <note type="speaker">
            Anf. 22 INGEGERD SAARINEN (mp):
          </note>
          <note>
            Fru talman! Liksom föregående talare yrkar jag bifall till reservation
            8.
          </note>
          <note>
            Museum Anna Nordlander, kvinnokonstcentrum i
          </note>
          <note>
            Skellefteå, invigdes 1995. Museet hade då vuxit fram under en
            tioårsperiod från utredningsuppdraget 1986
          </note>
          <note>
            via ett treårigt projekt och till inflyttningen i det nya stadsbiblioteket
            1995.
          </note>
          <note>
            Museum Anna Nordlander är det enda konstmuseum i Norden som uttalat
            arbetar med och för kvinnliga konstnärer. I Bonn, Bryssel och
            London finns det också konstmuseer med kvinnoprofilering.
          </note>
          <note>
            Två kvinnomuseer med kulturhistorisk utgångspunkt finns i Århus
            och Kongsvinger.
          </note>
          <note>
            Utgångspunkten för museet är Anna Nordlander, född och uppvuxen
            i Skellefteå. Hon tillhörde de första årskullarna kvinnliga konstnärer
            vid Kungliga
          </note>
          <note>
            Akademien. På 1870-talet studerade hon i Bryssel och Paris. Hennes
            verk finns bl.a. i Nationalmuseum och Museum Anna Nordlander.
            Kulturnämnden i
          </note>
          <note>
            Skellefteå år i dag huvudman för Museum Anna
          </note>
          <note>
            Nordlander och svarar för den löpande verksamheten, och det praktiska
            arbetet med utställningar, program och inköp utförs inom kultur-
            och biblioteksverksamheten.
          </note>
          <note>
            Projektet får en stark politisk och ekonomisk uppbackning från
            Skellefte kommun, från länet och landstinget, och Stiftelsen Framtidens
            kultur lämnar också bidrag. Museet stöds av aktiv vänförening
            med
          </note>
          <note>
            250 medlemmar.
          </note>
          <note>
            Visionen för Museum Anna Nordlander är att bli ett nordiskt centrum
            för kvinnors konstnärliga skapande, en faktasamling och en pedagogisk
            resurs, ett besöksmål och en inspirationskälla på nationell och
            internationell nivå samt en förebild i arbetet med jämställdhetsfrågor
            för museer och andra aktörer inom konstområdet genom att sätta
            kvinnliga konstnärer och deras verksamhet i fokus.
          </note>
          <note>
            Museets motto är Skapa, lära, visa. Det betyder att processen,
            vägen och lärdomarna utmed vägen är lika viktiga som resultatet.
          </note>
          <note>
            Jag förstår behovet av en kunskapsbank för museerna för att de
            ska kunna klara genusperspektivet. Det är uppenbart att något
            sådant behövs. Museum Anna
          </note>
          <note>
            Nordlander kan bli en sådan kunskapsbank och ett sådant resurscentrum
            som Annika Nilsson efterlyser på området kvinnokonstområdet.
          </note>
          <note>
            Under 1999 har Museum Anna Nordlander haft sex utställningar.
            Ambitionen är att bli ett nationellt och nordiskt centrum för
            kvinnliga konstnärer och skapande. Jag anser att staten kan delta
            i det utvecklingsarbetet.
          </note>
          <note type="speaker">
            Anf. 23 INGER LUNDBERG (s):
          </note>
          <note>
            Fru talman! I tisdags var jag i Kiruna och hörde
          </note>
          <note>
            Märit Puranen från Länsstyrelsen i Norrbotten hålla ett högtidsland
            när Lapplands kommunalförbund fyllde tio år. Hon erinrade om att
            webben inte fanns för tio år sedan. Vi hade ingen aning att vi
            i år skulle knäcka den gentetiska koden. Gorbatjov rådde fortfarande
            över Sovjetunionen, och Vaclav Havel blev president i Tjeckoslovakien.
          </note>
          <note>
            Det har hänt så oerhört mycket, och det händer så mycket snabbt.
            När det sker väldigt stora förändringar blir kulturen viktigare
            än tidigare. Det finns flera skäl till det. Ett är att den stimulerar
            kreativitet, får oss att tänka nytt. Ett annat är att den hjälper
            oss att bearbeta svåra frågor och söka svar på framtidsfrågorna.
            Där tror jag att museerna spelar en väldigt viktig roll.
          </note>
          <note>
            I de delar av landet som Bergslagen där strukturomvandlingen
            är tuffast, händer det väldigt mycket spännande. Krisen skapar
            kreativitet. Vi ser hur kommunerna tar eget ansvar för sin utveckling
            och att de mycket mer än någonsin tidigare satsar på kultur.
          </note>
          <note>
            Det här är inga rika kommuner, tvärtom. Det är dyrt med utflyttning.
            Ändå måste man vara med och satsa och skapa det nya. Man måste
            vara med och förändra och bidra till att det växer upp en spännande
            och kreativ verksamhet i bygderna.
          </note>
          <note>
            Det är inte längre råvarorna som är drivkraft för utvecklingen.
            Det är mänsklig kunskap och mänsklig kraft. Det gäller att skapa
            miljöer i hela landet som utvecklar och lockar. Jag tror inte
            att det är någon slump att det finns många motioner om museer
            här i riksdagen. Det är inte någon slump att utskottet har känt
            sig föranlett att ta initiativ till en översyn av både organisation
            och kostnader för museiväsendet. Det är allvarligt att det brottas
            med stora kostnadsproblem.
          </note>
          <note>
            Men det är samtidigt viktigt att man vågar ifrågasätta, att man
            vågar tänka nytt. Om man tittar på utvecklingen av museerna både
            i Europa och i Sverige tror jag att jag knappast någonsin, möjligen
            under hembygdsrörelsens storhetstid, har hänt så mycket spännande
            på museiområdet.
          </note>
          <note>
            Det mesta händer inte med hjälp av de formella kulturpolitiska
            anslagen utan med hjälp av pengar från kommuner, regionalpolitiska
            anslag, företag och
          </note>
          <note>
            EU. Låt mig ge några intressanta exempel.
          </note>
          <note>
            Det första är den högre restaurangutbildningen i
          </note>
          <note>
            Grythyttan, en del av Universitetet i Örebro. Där finns Måltidens
            hus, som några galningar, som man brukar säga, ledda av Carl Jan
            Granqvist från Grythyttan fick den svenska paviljongen i Sevilla
            att etableras mitt ute i skogen, där det nu föds väldigt intressanta
            tankar på ett måltidsmuseum, ett aktivt museum som samspelar mellan
            lärande och museum.
          </note>
          <note>
            Det är ett stort projekt, det kan bli unikt både för
          </note>
          <note>
            Europa och för Sverige och sätta Sverige än starkare på kartan
            när det gäller restaurangnäringen. Det är viktigt att det finns
            med i kommande tankar att staten vågar satsa på det nya och det
            annorlunda och det som är viktigt för framtiden.
          </note>
          <note>
            I det gamla industriområdet Bongbro, som lite grann talar om
            industrialismens storhetstid, har det väldigt länge varit mycket
            tomt. Nu händer det mycket där. Nya företag etableras. Men där
            är också en utställning av modern svensk design i nyligen iordningställda
            lokaler. Det är ett initiativ som tagits av kommunen tillsammans
            med Arbetslivsinstitutet. Det handlar om en levande utställning.
            Det handlar om att kombinera utbildning och demonstrationer med
            utställningsverksamhet, att nå företagarna i Bergslagen, att se
            vilken betydelse industridesign har både för det goda livet, de
            goda produkterna, skönheten, och för marknad, tillväxt och strukturomvandling.
          </note>
          <note>
            Från Örebro län väckte vi under allmänna motionstiden en motion
            om kulturannex till de stora kulturinstitutionerna. Idén är inte
            vår egen. Äras bör de arbetslivsforskare som tittat på utvecklingen
            i hela landet. De har sagt att det vore av utomordentligt stort
            värde om man skulle kunna använda den kunskap och kompetens som
            finns på de stora kulturinstitutionerna för att skapa något nytt
            i andra delar av landet.
          </note>
          <note>
            Karlskoga kommun har tagit tag i den idén. Där ligger Boåsberget.
            Boåsberget är en 20 000 kvadratmeter stor anläggning, stora industrilokaler,
            byggda i bergen i försvarsmaterielens Karlskoga. Den byggdes under
            brinnande krig för att skapa skyddade verkstadslokaler. I dag
            står de tomma eller används som lager, men det är oerhört spännande,
            väldigt vackra tjusiga lokaler. Där väcktes idén om en annex till
          </note>
          <note>
            Moderna museet. Där för man överläggningar med
          </note>
          <note>
            David Elliott om att göra någonting riktigt spännande, men det
            krävs pengar för det. Det ryms inte i den ganska knappa budget
            som Moderna museet har i dag. Visst vore det spännande om vi i
            Sverige skulle kunna göra någonting som hade samma lyskraft som
            danskarnas Louisiana, om vi i mitt i vägen mellan
          </note>
          <note>
            Oslo och Stockholm skulle kunna skapa en mötesplats för svensk
            konst som lockade, som fick andra grupper än de som normalt går
            på de moderna museerna att möta den moderna svenska konsten.
          </note>
          <note>
            Jag vet att det är en lång väg dit. Jag vet att det finns mycket
            som konkurrerar. Jag vet också att många museer är självklara
            i huvudstaden. Vi har haft en lång diskussion om Nobelmuseum.
            Nu finns det tankar hos Vetenskapsakademien och Nobelstiftelsen
            att lägga museet till Stockholm, men finansieringsfrågorna är
            inte lösta. Säkert måste staten vara med i något som kan vara
            en av de mest intressanta satsningarna på att marknadsföra Sverige.
            Men det är också viktigt att man hittar länken till Alfred Nobels
            hembygd och Björkborn.
          </note>
          <note>
            Fru talman! Jag tror att det är viktigt att om vi menar allvar
            med tillväxt, utveckling, kultur och spännande upplevelser då
            måste vi våga satsa på kultursektorn. Då måste vi också våga att
            satsa långsiktigt och inte bara i projektform i hela landet. Jag
            har respekt när kulturutskottet med anledning av motionen om Riksidrottsmuseum
            säger att staten inte kan ta över finansieringsansvaret för alla
            initiativ som görs.
          </note>
          <note>
            Men jag tror att det är farligt om man inte vågar tänka nytt,
            inte vågar se det som händer i olika delar av landet, som är så
            spännande och som skulle kunna betyda så väldigt mycket både för
            kulturlivet och för tillväxten i hela vårt land.
          </note>
          <note type="speaker">
            Anf. 24 MARIANNE ANDERSSON (c):
          </note>
          <note>
            Fru talman! Jag tänkte säga lite grann om form och design. Som
            många tidigare här har sagt har det vuxit fram ett starkt förnyat
            intresse för form- och designfrågor i Sverige. Det finns inte
            en produkt som tillverkas som inte är designad på något sätt,
            och det är av oerhört stor betydelse. Det är en profilfråga för
          </note>
          <note>
            Sverige. Vi har stolta traditioner, och vi måste kunna bli ännu
            mycket bättre inom det området än vad vi har varit tidigare.
          </note>
          <note>
            I Västra Götaland finns det starka traditioner inom design, form,
            hantverk och slöjd. Det är också en profilfråga för regionen.
            Vi har - bara för att nämna några exempel - HDK, Högskolan för
            design och konsthantverk i Göteborg, vi har Röhsska museet, textilmuseet
            i Borås och hela den textila tradition som finns i Sjuhäradsbygden
            och utbildningarna där. Vidare har vi Stenebyskolan, slöjdtraditionerna
            på Näs osv.
          </note>
          <note>
            Röhsska museet fick ett nationellt uppdrag och ett samordningsansvar
            när det gäller form och design för några år sedan, och det var
            ju bra. Jag skrev också i en motion som behandlas i det här betänkandet
            att den rollen bör stärkas och utvecklas med ett fortsatt statligt
            engagemang för Röhsska museet.
          </note>
          <note>
            Jag tänkte också kommentera den enmansutredning som presenterades
            förra året där man föreslår dels ett fönster för design i Stockholm
            - det har jag absolut ingenting emot - dels att det skulle vara
            en myndighet inom detta område och att denna myndighet skulle
            ligga i Stockholm. Med automatik föreslås ju allt nytt att ligga
            i Stockholm, men jag - och flera med mig - delar inte den uppfattningen.
          </note>
          <note>
            Det kanske inte alls bör vara en myndighet. Men ska det vara
            en myndighet tycker jag att den ska ligga där museet som har haft
            detta ansvar ligger, dvs. i
          </note>
          <note>
            Göteborg. Man har jobbat i regionerna med att ta fram en annan
            modell för att sprida ut ansvaret för designfrågorna till de orter
            som har museer med den här inriktningen, Umeå, Kalmar, Stockholm,
            Göteborg, Malmö och Lund. Modellen går ut på att man i stället
            ska ha en sorts nätverksverksamhet. Det kan vara en intressant
            modell värd att pröva.
          </note>
          <note>
            I varje fall anser jag att det inte ska vara en myndighet som
            förläggs till Stockholm. De pengar som finns föreslagna i utredningen
            bör i stället användas för att stödja den regionala verksamheten
            så att resurserna sprids ut över landet. Det finns en otrolig
            kraft och ett starkt intresse när det gäller form och design.
          </note>
          <note>
            Därför är det viktigt att man ser till att resurserna fördelas.
          </note>
          <note>
            Jag yrkar bifall till reservation nr 4, som är fogad till betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 11 §.)
          </note>
          <note>
            7 § Arkivfrågor
          </note>
          <note>
            Föredrogs kulturutskottets betänkande 1999/2000:KrU12
          </note>
          <note>
            Arkivfrågor.
          </note>
          <note type="speaker">
            Anf. 25 CHARLOTTA L BJÄLKE-BRING (s):
          </note>
          <note>
            Fru talman! Frågan om arkivväsendet är mycket aktuell. I förra
            veckan hittade man på Krigsarkivet
          </note>
          <note>
            300-400 lådor med glömda 1700-, 1800- och 1900-
          </note>
          <note>
            talsböcker. De förvarades så illa att de nu är mögelskadade.
            Stora delar av samlingen måste därför slängas.
          </note>
          <note>
            Hur ska arkivmyndigheten efter ett sådant slarv med kort varsel
            lyckas avsätta medel för att rädda dessa böcker? Är det rimligt
            att man avsätter 25-27
          </note>
          <note>
            anställda - bl.a. forskare - som ska slänga, avfukta och torka
            dessa böcker? Finns det någon annan möjlighet. t.ex. att arkivvården
            kan ta sig an dessa böcker?
          </note>
          <note>
            Krigsarkivets verksamhet kommer annars att avstanna på grund
            av de fuktskadade böckerna. Jag tycker att detta är ett stort
            problem.
          </note>
          <note>
            Tidigare år har regeringen upprepat mantrat: Arkivmyndigheterna
            har i huvudsak uppnått de för verksamheten uppsatta långsiktiga
            övergripande målen, och verksamheten svarar upp mot kraven på
            en effektiv användning av insatta resurser. I högsta grad kan
            detta nu ifrågasättas.
          </note>
          <note>
            Som tur är har ett av Vänsterpartiets tidigare krav lett till
            ett tillkännagivande, nu i kristdemokratisk tappning, och det
            tackar vi särskilt för. Ett enigt utskott har yrkat bifall till
            denna motion där det föreslås att regeringen ska ta initiativ
            till en mer omfattande granskning av arkivväsendet.
          </note>
          <note>
            Fru talman! Vi i Vänsterpartiet anser att en sådan här granskning
            måste omfatta arkivens funktion som myndighet och förvaltare eller
            förvarare. Arkivens uppgifter är att skapa kännedom om kulturarvet
            och att öka allmänhetens tillgång till arkivmaterialet.
          </note>
          <note>
            Informationsteknikens utveckling medför en ny situation och nya
            möjligheter för arkiven. Därför bör det i utredningen ingå hur
            den nya tekniken kan förbättra tillgänglighet och arbetssätt.
            Man bör fråga sig:
          </note>
          <note>
            Utnyttjas resurserna på bästa sätt? Hur fungerar det efter sammanslagningen
            mellan Riksarkivet och
          </note>
          <note>
            Krigsarkivet? Går det att uppnå en bättre samordning genom att
            utnyttja personalresurserna och lagringsmöjligheterna på ett effektivare
            sätt? Kan vissa delar av arkivmaterialet utlokaliseras?
          </note>
          <note>
            Man bör också ställa sig frågan: Hur fungerar avgiftssystemet
            inom arkivvården? Innebär avgifterna att myndigheter avstår från
            att överlämna arkivmaterial? Hur påverkas arkivväsendet av EU-
          </note>
          <note>
            medlemskapet? Vidare bör man fråga sig hur man kan använda sig
            av den nya tekniken för att tillgängliggöra materialet ute i landet.
          </note>
          <note>
            En annan viktig fråga som tas upp i betänkandet är hur det elektroniska
            kulturarvet ska kunna säkras för framtiden. Man kan fråga sig:
            Är det hårddiskar som arkiven i en framtid kommer att ta hand
            om?
          </note>
          <note>
            Eller kan man på annat sätt bevara tidskrifter, böcker eller
            brev som endast ges ut i elektroniska nätverk på annat sätt? Vem
            har ansvaret för det och hur ska detta göras?
          </note>
          <note>
            Med anledning av det sistnämnda yrkar jag bifall till reservation
            nr 3.
          </note>
          <note type="speaker">
            Anf. 26 BIRGITTA SELLÉN (c):
          </note>
          <note>
            Fru talman! Under flera år har Riksarkivet pekat på vikten av
            att den svenska arkivskatten görs tillgänglig för nya användare.
            Särskilt viktigt är det att nå ungdomar och studerande på olika
            nivåer, säger man på Riksarkivet. De talar också om att arkivmaterial
            är ett bra hjälpmedel för högskolestuderande som inte vill basera
            sin historieutbildning på bara litteraturstudier.
          </note>
          <note>
            Dessa tankar finns också med i Centerpartiets motion och att
            det finns behov av ett landsarkiv i
          </note>
          <note>
            Växjö. I början av 1999 blev högskolan i Växjö universitet. En
            anledning till universitetsstatusen är den omfattande utbildningen
            och forskningen inom historieämnet. Inriktningen har en klar profil
            på lokal och regional historia, en specialitet som kräver tillgång
            på lokalt arkivmaterial.
          </note>
          <note>
            Det offentliga materialet från Småland är i dag arkiverat vid
            Landsarkivet i Vadstena. Det geografiska avståndet mellan den
            lokala forskningen och arkivet är en nackdel, och det lär också
            finnas vissa problem att ta sig mellan dessa orter.
          </note>
          <note>
            Profileringen av historieämnet vid universitet i
          </note>
          <note>
            Växjö är ett gott skäl för en decentralisering av arkivfunktionerna
            och för en etablering av ett landsarkiv eller möjligen en arkivdepå
            i Växjö. Riksarkivet har satt upp fem kriterier för etablering
            av landsarkiv och
          </note>
          <note>
            Växjö uppfyller alla.
          </note>
          <note>
            Fru talman! Ådalen har genom beslut i kammaren i förra veckan
            förlorat flera arbetstillfällen genom att försvaret läggs ned
            i Sollefteå. Det är vår skyldighet att hjälpa till med ersättningsjobb,
            vilket för övrigt en omställningsgrupp redan arbetar väldigt konstruktivt
            med.
          </note>
          <note>
            I Ramsele, strax utanför Sollefteå, finns i dag
          </note>
          <note>
            Svensk arkivinformation - SVAR. Där finns en utvecklingsmöjlighet
            och möjlighet till många jobb om staten och Riksarkivet bara är
            redo att öka anslaget.
          </note>
          <note>
            Nu när informationstekniken utvecklas snabbt bör det vara möjligt
            att satsa på en digitalisering av SVAR.
          </note>
          <note>
            Det medför att den mikrofilmsteknik som SVAR:s produkter och
            tjänster baseras på i dag kan kompletteras med den digitala tekniken.
          </note>
          <note>
            En annan avdelning inom arkivväsendet som bör kunna ses över
            är Krigsarkivet. I dagarna har vi ju kunnat läsa om att material
            från 1700- och 1800-talen håller på att mögla. Det är en mycket
            tråkig upplysning eftersom det är värdefull historia som riskerar
            att gå förlorad om man inte lyckas rädda materialet. När nu detta
            material måste tas om hand på bästa sätt, bör man titta på Krigsarkivets
            framtid. Det skulle vara möjligt att passa på att flytta hela
            arkivet. Och vad är då lämpligare än att flytta det till Sollefteå,
            som är en gammal militärstad?
          </note>
          <note>
            Arkivens arbetssituation har ju förändrats bl.a. beroende på
            den snabba tekniska utvecklingen som jag nyligen talade om, och
            med den ökade mängd material som finns ändras ju arkivens förutsättningar.
          </note>
          <note>
            Charlotta Bjälkebring var inne på en fundering om ifall arkivväsendet
            kan utlokaliseras. Jag är av den bestämda åsikten att det är fullt
            möjligt. Jag tror att det skulle vara utvecklande och lättare
            att ta till sig den moderna tekniken om man tvingades att göra
            en förändring i sin verksamhet. Detta bör man ha i åtanke när
            utvärderingen av det statliga arkivväsendet ska genomföras.
          </note>
          <note>
            Slutligen, fru talman, yrkar jag bifall till reservation 3, som
            handlar om att säkra det elektroniska kulturarvet. Jag räknar
            med att Lennart Kollmats kommer att utveckla detta. Därför kommer
            jag inte att förlänga debatten med att förklara det värdefulla
            i detta. Givetvis står jag bakom alla våra övriga reservationer,
            men för tids vinning avstår jag från att yrka på dem.
          </note>
          <note type="speaker">
            Anf. 27 LENNART KOLLMATS (fp):
          </note>
          <note>
            Fru talman! Betänkandet är inte så tjockt, men det är ändå två
            saker i det som känns extra angelägna.
          </note>
          <note>
            Först är det begäran om en utvärdering av det statliga arkivväsendet.
            Vi måste ju ha klart för oss att anledningen till att arkiveringen
            över huvud taget fungerar till dels är att det sköts effektivt.
            Det är inte enbart Kristdemokraterna som har motionerat i frågan.
            Jag hörde att också Vänsterpartiet tidigare har gjort det. Även
            Riksdagens revisorer uttryckte 1998
          </note>
          <note>
            önskemål om ett initiativ till en mer omfattande granskning av
            arkivvården. Det är förvånande att det ska ta så lång tid att
            ta fram direktiv med tanke på den omfattande stab som regeringen
            håller sig med. Vi får se om utskottets eniga uppfattning kan
            skynda på
          </note>
          <note>
            Kulturdepartementet.
          </note>
          <note>
            När det gäller den andra frågan som jag vill ta upp hade vi inte
            samma framgång med vår motion som
          </note>
          <note>
            Kristdemokraterna hade med sin. Men vi har i alla blivit tre
            partier om reservationen.
          </note>
          <note>
            Elektroniken är ett utomordentligt hjälpmedel, men den orsakar,
            som alla nya medel, också problem.
          </note>
          <note>
            Utvecklingen går så snabbt att man knappt hinner lära sig ett
            system förrän ett nytt är på väg. Då är det lätt att missa arkivfrågorna.
            De är ju inte de första som man tänker på när man jobbar med de
            nya medierna.
          </note>
          <note>
            Av utskottskansliets redovisning framgår att frågan uppmärksammats
            för ganska länge sedan i en motion från 1994, och motionen vann
            kammarens gillande. Det är frapperande hur lång tid det ibland
            kan ta innan det blir resultat. Nu finns det en projektgrupp inom
            Riksarkivet som förhoppningsvis har kommit i gång med sitt arbete.
          </note>
          <note>
            Reservationen går ut på att vi vill att regeringen tar fram en
            handlingsplan för hur arkiv ska bli fullständiga, då vi korresponderar
            med varandra via epost och informationen digitaliseras. Det får
            inte uppstå ett antal års tomrum mellan tryck på papper och bevarandet
            av ettor och nollor.
          </note>
          <note>
            Jag yrkar bifall, fru talman, till reservation 3 under mom. 5.
          </note>
          <note>
            Slutligen noterar jag att socialdemokrater och moderater återigen
            har funnit varandra i kulturfrågor i dess helhet.
          </note>
          <note type="speaker">
            Anf. 28 HILLEVI LARSSON (s):
          </note>
          <note>
            Fru talman! Jag tänker ta upp det som jag tycker är det allra
            viktigaste av det som är på gång på det här området och som också
            flera av motionärerna berör.
          </note>
          <note>
            Först gäller det den ökande användningen av epost och kommunikation
            på datorer. Det som tas upp i motionerna, och som jag även instämmer
            i, är att det finns en väldigt stor risk för att mycket material
            går förlorat i takt med att utvecklingen går allt snabbare på
            det här området och vi därför inte förmår att fånga upp och bevara
            det som är ute på nätet t.ex. Detta är en stor risk som man bör
            ta på allvar. Utskottet har tidigare tagit upp den här frågan.
          </note>
          <note>
            Det finns ju något som heter pliktexemplarslagen, som innebär
            att sådant som finns i s.k. fixerad form, dvs. cd-rom, disketter,
            videokasetter m.m., måste bevaras. Men s.k. on line-kommunikation,
            framför allt e-postkommunikation, behöver inte bevaras. Nu sker
            det i vissa fall ändå.
          </note>
          <note>
            Jag har en bakgrund i Malmö kommun. Redan när jag slutade där
            för något år sedan var kommunalråden tvungna att spara alla brev
            som de tog emot och skickade, även e-post, så i viss mån täcks
            detta redan upp, men det måste ju täckas över hela fältet. Det
            måste finnas ett system i detta så att det bevaras.
          </note>
          <note>
            Någon gång långt in i framtiden kommer man att säga att detta
            är ett kulturarv. Det som nu känns modernt och nytt kommer att
            vara en del av historien i framtiden, så det är väldigt viktigt
            att man gör något av det.
          </note>
          <note>
            Riksdagen tog i dag initiativ till att den s.k. pliktexemplarslagen
            ska ses över, så att man även tar hänsyn till e-postkommunikation
            i första hand. Resultatet av utredningen bör påskyndas. I dag
            ligger remissvaren hos Utbildningsdepartementet. Men resultatet
            måste ju fram så snabbt som möjligt, så att man kan komma med
            åtgärder. Jag tycker att det är ganska självklart att man i det
            fortsatta arbetet bör utgå från den utredning som har gjorts och
            de remisssvar som har skrivits, för annars har ju arbetet skett
            i onödan. Det tycker jag är en viktig utgångspunkt.
          </note>
          <note>
            En fråga som har tagits upp här och som också har ett samband
            med e-postkommunikationen gäller en utvärdering av det statliga
            kulturväsendet.
          </note>
          <note>
            Det är också en fråga som kulturutskottet har väckt. Utskottet
            har vidarebefordrat till regeringen att man tycker att det är
            väldigt viktigt att en utvärdering kommer till stånd, och då naturligtvis
            en oberoende sådan så att det inte blir insnöade åsikter. Även
            Riksdagens revisorer har instämt i att det är väldigt viktigt
            att få fram en sådan utvärdering.
          </note>
          <note>
            Motiven är först och främst att arkivlagen har funnits i tio
            år. Under de tio åren har situationen förändrats mycket på området.
            Det är inte minst den snabba tekniska utvecklingen, som är intressant
            för bevarandet, och hur man ska hantera ökade mängder av material.
          </note>
          <note>
            Det är två saker som är speciellt viktiga i sammanhanget. Det
            gäller för det första att bevara det elektroniska kulturarvet.
            Här finns i dag stora problem. Det handlar också om att tillgängliggöra
            elektroniskt material. Det kan också innebära att saker som finns
            i pappersform i dag kan göras om till elektronik, dvs. datoriseras,
            så att det når ut över hela landet. En forskare som sitter i ena
            änden av landet kan då finna material i andra änden av landet
            utan att behöva resa fram och tillbaka. Det tycker jag är en viktig
            fråga.
          </note>
          <note>
            Här kan man också konstatera att utskottet är enigt. Den oberoende
            utvärderingen bör påskyndas, eftersom det är väldigt viktigt.
            Vi har redan initierat detta, så frågan är inte ny. Det finns
            all anledning att ta tag i det. Även resultatet av E-pliktsutredningen,
            som jag tidigare redovisade, bör påskyndas. Tack.
          </note>
          <note type="speaker">
            Anf. 29 LENNART FRIDÉN (m):
          </note>
          <note>
            Fru talman! Det var intressant att höra de sista orden som Lennart
            Kollmats sade i sitt inlägg när han lämnade talarstolen. Han brukar
            aldrig säga någonting när vi finner varandra i olika samarbeten,
            men det finner han tydligen mer naturligt.
          </note>
          <note>
            Därmed vill jag också ha sagt att vi här har ett betänkandet
            där vi moderater står helt bakom majoritetsskrivningen. Det kanske
            inte är så ofta i och för sig. Oppositionens uppgift är å andra
            sidan att opponera. Skulle det någon gång vara så att majoriteten
            får samma goda idéer som oppositionen är det inte något fel i
            det.
          </note>
          <note>
            Arkiven är väldigt viktiga som samhällets minne.
          </note>
          <note>
            Ett samhälle utan museer och arkiv får minnesförlust, och då
            görs det väldigt allvarliga misstag. Förutom att man inte kan
            lära sig av de tidigare begångna misstagen vet vi faktiskt att
            våra arkiv haft stor betydelse för t.ex. rättsprocesser in i föregående
            sekel som emanerade i förhållanden på 1600-talet.
          </note>
          <note>
            Vi kan bara tänka på Skattefjällsmålet mellan svenska staten
            och samerna som byggde på de överenskommelser som hade brutits
            och som var gjorda i mitten på 1600-talet. Då var det väldigt
            viktigt att man kunde gå tillbaka och finna de orginalhandlingar
            som avgjorde det målet. Det är alltså viktigt att människor som
            har rätt också kan få sin rätt. Det är kanske inte det vi ofta
            tänker på när vi talar om arkiv.
          </note>
          <note>
            Vi vill gärna skicka med från vår sida ett par varningssignaler,
            fastän vi står bakom betänkandet, som gäller bl.a. det som en
            del har berört här om elektroniska medier och den snabba utvecklingen.
            Det är framför allt den ständiga utvecklingen med förändringar
            av det vi brukar kalla för hårdvara som är ett problem.
          </note>
          <note>
            De av våra arkiv som har fört över material eller som har fått
            material via elektroniska medier måste ständigt se till att allteftersom
            utvecklingen sker att föra över dem till nya läsbara former, vilket
            är svårt, kan förstöra kvaliteten och framför allt är ganska kostsamt.
            Alla kan dessutom inte skaffa sig och ha en hel uppsättning med
            utrustning hela tiden.
          </note>
          <note>
            Låt mig ta ett litet exempel ur min egen erfarenhet. Jag spelade
            år 1973 in riksdagens sista högtidliga öppnande på öppen-spole-video.
            Det fanns då. Det finns i dag icke en apparat i det här landet
            där jag kan sätta i de båda spolarna och lyssna på Lars Orups
            kommentarer, höra på klampmarsch och paradmarsch. Det finns alltså
            inte någon sådan, och det är inte så förfärligt länge sedan. Det
            är många sådana misstag som har gjorts där vi i dag har svårt
            att komma åt den information och de fakta som finns.
          </note>
          <note>
            Det andra som vi måste se upp med och som det kan finnas skäl
            för oss att återkomma till sedan är att den moderna tidens miljöföroreningar
            förstör. Det gäller inte bara det som nu har refererats till när
            det gäller Krigsarkivet och mögel. Både i vårt land och i andra
            länder har man bekymmer med luftföroreningar som löser upp pergament,
            förstör gamla skinnband och mycket annat. Det är stor anledning
            att samordna forskningen på miljöområdet också med arkivvården.
          </note>
          <note>
            Det tredje som jag skulle vilja skicka med en varningssignal
            för gäller överförandet efter det att
          </note>
          <note>
            Svenska kyrkan och staten delvis har gått skilda vägar. Det finns
            trots allt arkivalier, eftersom kyrkan har varit en statlig institution
            under cirka fyra och ett halvt sekel, som ska föras över. Det
            har inte varit det allra lättaste att göra det.
          </note>
          <note>
            Jag satt med i den utredning som tittade på de frågorna och lade
            fram ett förslag om hur det hela skulle klaras av. Det har visat
            sig att så enkelt som vi hoppades att det skulle vara är det inte.
            Det är väldigt viktigt i glappet mellan olika organisationer eller
            i glappet mellan olika former för förvarande att inte viktigt
            arkivmaterial försvinner.
          </note>
          <note>
            Fru talman! Det kan föranleda oss att återkomma.
          </note>
          <note>
            Men den här gången ställer vi oss bakom majoritetstexten.
          </note>
          <note type="speaker">
            Anf. 30 DAN KIHLSTRÖM (kd):
          </note>
          <note>
            Fru talman! I det här korta betänkandet behandlas, som flera
            talare har varit inne på, arkivfrågor utifrån motionsyrkanden
            från den allmänna motionstiden. Nu kan man drabbas av tanken att
            ämnet är ointressant med tanke på betänkandets tjocklek. Men så
            är det självklart inte. Jag uppfattar det som att utskottet är
            ganska enigt i synen på hur värdefulla våra statliga och även
            andra arkiv är.
          </note>
          <note>
            Det som särskilt ska noteras är att utskottet föreslår att riksdagen
            med anledning av ett motionsyrkande från oss kristdemokrater som
            sin mening ska ge regeringen till känna att det är angeläget att
            den av regeringen aviserade utvärderingen om arkivväsendet snarast
            påbörjas. Jag återkommer strax till argumenten för det.
          </note>
          <note>
            Det är bra att regeringen har insett behovet av denna utvärdering,
            men vi kristdemokrater anser samtidigt att senvärdigheten i behandlingen
            av frågan är anmärkningsvärd. Det är detta som också kulturutskottet
            har ställt sig bakom.
          </note>
          <note>
            Precis som flera talare har sagt här förut är arkivfrågorna mycket
            viktiga. Myndigheters arkiv är en del av det nationella kulturarvet
            och ska bevaras, hållas ordnade och vårdas så att de tillgodoser
            rätten att ta del av allmänna handlingar, behovet av information
            för rättskipningen och förvaltningen samt forskningens behov.
          </note>
          <note>
            Runtom i landet finns ett antal arkiv av olika karaktär som förvaltar
            betydande arkivbestånd. Det handlar om att vårda och bevara, men
            lika mycket om att ge tillgång till värdefull historia. Dessa
            samlingar speglar människors egna tankar, föreställningar, handlingar
            och symboler. Vi kan följa idéer och handlingsmönster i vårt rika
            kulturarv från tidig medeltid fram till våra dagar och se hur
            det moderna
          </note>
          <note>
            Sverige växer fram på såväl central som regional och lokal nivå.
            Det är därför viktigt att se till mångfaldigheten och tillgängligheten
            på detta område.
          </note>
          <note>
            Birgitta Sellén från Centerpartiet tog upp hur viktigt det är
            med barn och ungdomar. Jag kan inte låta bli när vi nu talar om
            arkiven att nämna exempel på projekt där folkrörelsearkiv och
            landsarkiv inlett samarbete med skolor i historia. Exemplet som
            jag har här en bok som heter Människor på väg. Det är en exempelsamling
            av arkivhandlingar.
          </note>
          <note>
            Genom detta projekt får lärare och elever upptäcka arkiven som
            en viktig väg att få grepp om den lokala utvecklingen. Det måste
            vara spännande att få studera hur de stora händelserna i Sverige,
            i Europa och i världen märks i lokalsamhället. Precis som
          </note>
          <note>
            Birgitta Sellén sade tror jag att barn och ungdomar inte minst
            i dag behöver en konkret och lokal förankring i sin undervisning,
            inte minst i historia och religion. Nya utmaningar finns också
            på detta område med den nya tekniken.
          </note>
          <note>
            Jag nämner, som sagt, detta exempel bara för att visa vilken
            viktig uppgift arkiven har och betydelsen av att de får möjligheter
            att utvecklas.
          </note>
          <note>
            Att förmedla kulturarvet till nya generationer är en gemensam
            uppgift för hela samhället. Varje människa har ett ansvar för
            att lämna efter sig både yttre materiella värden och inre andliga
            och kulturella värden. Att förmedla ett kulturarv handlar inte
            bara om konkreta lämningar utan också om ett för ögat osynligt
            arv i form av värderingar och normer. Detta är centralt i det
            kristdemokratiska tänkandet.
          </note>
          <note>
            Kulturinstitutioner, kulturhistoriska besöksmål, förvaltning
            och vård utgör den fasta delen av vårt kulturarv. I vårt svenska
            kulturarv ingår också historia och tradition, religion och livsåskådning,
            språk och etiska och moraliska normer. Kulturarvet är således
            inget som är givet en gång för alla, utan det berikas ständigt
            av nya upplevelser och erfarenheter liksom även av kontakter med
            andra länder och kulturer.
          </note>
          <note>
            Precis som någon tidigare har sagt här är det viktigt att ha
            god kännedom om sitt eget kulturarv, eftersom det är en förutsättning
            för att bygga upp en egen identitet och för att kunna respektera
            andras kultur och värden.
          </note>
          <note>
            Varför tycker vi då att det är så angeläget att den aviserade
            utvärderingen av arkivväsendet snarast påbörjas?
          </note>
          <note>
            Precis som det anges i betänkandet och som redan har berörts
            t.ex. av Charlotta L Bjälkebring har arkivlagen varit i kraft
            i snart nio år. Arkivens arbetssituation har förändrats, bl.a.
            beroende på den snabba tekniska utvecklingen och ökade mängder
            av material, en utveckling som i grunden ändrar arkiveringens
            betingelser. En utvärdering bör bl.a. belysa resursutnyttjandet,
            lokaliseringar och möjligheterna i en ny informationsteknisk tid.
          </note>
          <note>
            Precis som nyss har sagts föreslog Riksdagens revisorer i en
            skrivelse till regeringen i oktober 1998 att en mer omfattande
            granskning av arkivvården skulle göras. Enligt revisorerna borde
            fem aspekter särskilt beaktas vid en sådan granskning, nämligen
            gallring av enskilda arkiv i anslutning till den ständigt ökande
            omfattningen av arkivvården, digitaliseringen av arkivvården,
            avgiftsfinansieringen av arkivvården, innebörden av Sveriges EU-anslutning
            för arkivhanteringen samt kompetensfrågor inom arkivverksamheten.
          </note>
          <note>
            Förutom dessa nämnda områden finns det också andra viktiga frågor
            som jag anser bör behandlas vid en utvärdering. Jag tänker på
            landsarkiven och även på samverkan med folkrörelsearkiv och andra
            enskilda arkiv.
          </note>
          <note>
            Fru talman! Kristdemokraterna har inga reservationer vid det
            här betänkandet utan tillstyrker majoritetens förslag.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 11 §.)
          </note>
          <note>
            Ajournering
          </note>
          <note>
            Kammaren beslutade kl. 13.52 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            8 § Frågestund
          </note>
          <note type="speaker">
            Anf. 31 TALMANNEN:
          </note>
          <note>
            Kammarens sammanträde återupptas, nu för riksdagens frågestund.
            Följande statsråd deltar i denna frågestund:
          </note>
          <note>
            Justitieminister Laila Freivalds, kulturminister
          </note>
          <note>
            Marita Ulvskog, socialminister Lars Engqvist, statsrådet Ingegerd
            Wärnersson och statsrådet Lars-Erik
          </note>
          <note>
            Lövdén.
          </note>
          <note>
            Justitieministern besvarar såväl allmänpolitiska frågor som frågor
            inom sitt område. Övriga statsråd besvarar frågor var och en inom
            sitt respektive ansvarsområde.
          </note>
          <note>
            Jag ger omedelbart ordet fritt.
          </note>
          <note>
            Projekt med gränspoliser
          </note>
          <note type="speaker">
            Anf. 32 JEPPE JOHNSSON (m):
          </note>
          <note>
            Fru talman! Jag kommer som bekant från Blekinge. Den 1 maj 1999
            påbörjade polisen i Blekinge uppbyggnaden av en gränspolis för
            att ha en väl förberedd gränskontroll den dag Sverige blir operativ
          </note>
          <note>
            Schengenmedlem.
          </note>
          <note>
            Arbetet har varit mycket framgångsrikt och har gett mycket goda
            resultat. Den här satsningen har kommit hela det svenska polisväsendet
            till del på så sätt att många av dem som är gripna för tillgreppsbrott
            har begått brott i stora delar av Sverige och även i Norge.
          </note>
          <note>
            Kostnaden för det här projektet får tas inom ordinarie budget,
            vilket är ganska svårt för en polismyndighet av Blekinges storlek.
          </note>
          <note>
            Det här har gett ett mycket bra resultat i brottsbekämpningen
            och värdefulla kunskaper inför Sveriges framtida Schengenmedlemskap.
          </note>
          <note>
            Jag vill fråga justitieministern: Är justitieministern beredd
            att tillföra extra resurser så att det här projektet kan fortsätta?
          </note>
          <note>
            Anf. 33 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Det är naturligtvis viktigt att alla våra polismyndigheter
            som har ansvar för gränskontrollen utvecklar sina metoder för
            att kunna säkerställa en bra kontroll när Schengensamarbetet träder
            in i sin operativa fas om ungefär ett år.
          </note>
          <note>
            Blekinge polismyndigheter har visat sig vara mycket kapabla när
            det gäller att utveckla metoder, och det är självklart att det
            ska ske inom ramen för ordinarie budget. Hur budgeten ser ut hos
            de olika polismyndigheterna är beroende på vad man kommer fram
            till i de gemensamma överläggningar som länspolismästarna har
            med Rikspolisstyrelsen. Regeringen kommer för sin del med en vårproposition
            redan i nästa vecka där vi anger ramarna för rättsväsendet under
            nästa år och två år därefter, och därefter har naturligtvis Rikspolisstyrelsen
            att fundera över hur de nya resurser som tilldelas polisen bäst
            ska fördelas.
          </note>
          <note>
            Det här med gränsskyddet är naturligtvis en av de frågor som
            kommer att behandlas i det interna budgetarbetet.
          </note>
          <note type="speaker">
            Anf. 34 JEPPE JOHNSSON (m):
          </note>
          <note>
            Fru talman! Jag tackar så här långt för svaret. Men den bistra
            verkligheten är sådan att lilla Blekinge inte har fått några extra
            pengar för detta, trots att man gör nytta för en stor del av Sverige
            och i viss mån även för Norge.
          </note>
          <note>
            På något sätt är det ju inte alla polismyndigheter som är så
            belägna att de har den här Schengenverksamheten. Jag undrar om
            justitieministern är beredd att i direktiven till Rikspolisstyrelsen
            tala om hur viktigt det är att man gör ett bra förberedelsearbete
            för det kommande Schengeninträdet, att så att säga öronmärka pengar
            för detta redan i direktiven till
          </note>
          <note>
            Rikspolisstyrelsen.
          </note>
          <note>
            Anf. 35 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Öronmärkta pengar sysslar vi inte med numera, det
            vet nog Jeppe Johnsson.
          </note>
          <note>
            Vad vi däremot sysslar med är att tala om för våra myndigheter
            vad regering och riksdag prioriterar, vad som är viktigt och vad
            man ska inrikta sin verksamhet på. När det gäller gränskontrollen
            har den varit uppe i flera budgetpropositioner under senare år,
            och den kommer säkerligen att finnas med både i vårpropositionen
            som kommer om en vecka och i budgetpropositionen i höst.
          </note>
          <note>
            Givetvis är det för statsmakterna viktigt att myndigheterna genomför
            allt det praktiska arbete som behöver göras för att säkerställa
            gränskontrollen. Det har ju varit bakgrunden till en del resursförstärkningar
            som tidigare har givits till polismyndigheter och som kommer framöver.
          </note>
          <note>
            Närradion
          </note>
          <note type="speaker">
            Anf. 36 KENTH HÖGSTRÖM (s):
          </note>
          <note>
            Fru talman! Jag har en fråga till kulturministern.
          </note>
          <note>
            Nästa vecka ska vi i den här kammaren behandla och debattera
            konstitutionsutskottets betänkande rörande den kommersiella lokalradion
            och andra mediefrågor, dock inte den ideella närradion.
          </note>
          <note>
            Det bekymrar mig. I dag är det 1 100 organisationer landet över
            som förfogar över sändningstillstånd i
          </note>
          <note>
            150 närradiostationer. Tyvärr minskar antalet sändande organisationer,
            medan kommersiella aktörer tar över sändningstillstånd och faktiskt
            köper in stationer.
          </note>
          <note>
            Oroar det också kulturministern? Kan man tänka sig att kulturministern
            tar initiativ till analytiska åtgärder, kanske någon typ av överväganden
            och åtgärder, för att stärka den kvarvarande ideella lokalradion?
          </note>
          <note>
            Anf. 37 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Vi har gjort olika insatser för att stärka närradions
            möjligheter. Vi har tagit bort avgiften helt. Dessutom har vi
            sett till att man kan vara en medieförening, att man kan sända
            närradio om man är en medieintresserad ungdomsgrupp, om man t.ex.
            går på en medielinje i gymnasieskolan. Det har varit väldigt bra
            för närradion.
          </note>
          <note>
            Samtidigt har vi också noterat det Kenth Högström tar upp. Vi
            har noterat att stora medieaktörer, några av de allra största
            medieföretagen i Sverige, har börjat köpa in sig och delvis ta
            över dessa närradiotillstånd. Det är en utveckling som bekymrar
            oss. Den är inte så stark och finns ännu bara på några få ställen
            i landet. Men det är tillräckligt för att vi från Kulturdepartementets
            sida ska se över detta.
          </note>
          <note>
            Skulle vi se att utvecklingen är på väg åt fel håll kommer vi
            också att föreslå åtgärder.
          </note>
          <note type="speaker">
            Anf. 38 KENTH HÖGSTRÖM (s):
          </note>
          <note>
            Fru talman! Jag tackar kulturministern för svaret.
          </note>
          <note>
            Jag hoppas också att denna analys sker snabbt, för det här går
            nu fort.
          </note>
          <note>
            Ta t.ex. Bonnierföretagen och Kinneviksföretagen. Ta Radio Lappland,
            som faktiskt förfogar över tiotalet tillstånd och som bygger rikstäckande
            nätverk precis som vissa av de kommersiella lokalradioaktörerna
            gör, något som vi på onsdag faktiskt ska försöka hindra fortsättningen
            av.
          </note>
          <note>
            I Danmark ger staten reella anslag till närradion, liksom man
            gör i Tyskland, allt för att underlätta för de ideella organisationerna
            att hålla i gång det vi kan kalla mångfald i etermedierna. Den
            bästa mångfald vi kan ha är att vi har en levande närradio.
          </note>
          <note>
            Jag hoppas att kulturministern snabbt kommer tillbaka i denna
            fråga.
          </note>
          <note>
            Anf. 39 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! De stora aktörerna är nu nämnda vid namn. Jag kan
            försäkra Kenth Högström om att vi från departementets sida, från
            regeringens sida kommer att noga analysera den utveckling vi ser.
            Den är inte på bred front än, men vi har hög beredskap för att
            komma med förslag till åtgärder. Vi ska först göra en grundlig
            analys.
          </note>
          <note>
            Våldtäkt
          </note>
          <note type="speaker">
            Anf. 40 LENA EK (c):
          </note>
          <note>
            Fru talman! Min fråga riktar sig till justitieministern och rör
            6 kap. 1 § i brottsbalken, om våldtäkt.
          </note>
          <note>
            I denna paragraf krävs ju att det ska vara fråga om hot, våld
            eller försättande i vanmakt.
          </note>
          <note>
            De här rekvisiten har kopplats till några svåra rättspolitiska
            diskussioner under egentligen tio års tid.
          </note>
          <note>
            Grunden är hur mycket en flicka eller en kvinna ska kämpa emot
            och protestera för att det ska räknas i domstolen. Det rör särskilt
            tre kategorier som upprör mig mycket. Det är handikappade som
            inte har kunnat kämpa emot. Det är unga som helt enkelt inte har
            torts. Det handlar också om berusade kvinnor som heller inte har
            kunnat kämpa emot.
          </note>
          <note>
            Min fråga till justitieministern är: Anser ministern att 6 kap.
            1 § fungerar för de här kategorierna?
          </note>
          <note>
            Anf. 41 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Jag är nästan lite förvånad över frågan från Lena
            Ek.
          </note>
          <note>
            I samband med att vi tillsatte Sexualbrottskommittén för snart
            två år sedan uttalade jag att jag anser att sexualbrottskapitlet
            och flera av paragraferna i det inte återspeglar de värderingar
            vi har i samhället i dag.
          </note>
          <note>
            Jag anser att både terminologi och straffsatser behöver ses över
            för att anpassas efter dagens situation och de krav vi ställer
            på hur man ska bedöma övergrepp med sexuella förtecken som sker
            mot människor.
          </note>
          <note>
            Bakom det låg bl.a. den diskussion som uppstod i samband med
            att en kvinna i berusat tillstånd blev utnyttjad av flera män.
            Detta bedömdes icke vara våldtäkt.
          </note>
          <note>
            Jag anser att lagstiftningen inte bara ska spegla människors
            värderingar utan också ligga nära det ordval människor i allmänhet
            använder. De beteckningar som används i våra domstolar bör överensstämma
            med den uppfattning människor i allmänhet har.
          </note>
          <note>
            Det var anledningen till att Sexualbrottskommittén tillsattes.
            Den har ett brett uppdrag och kommer förhoppningsvis att avsluta
            sitt arbete under hösten.
          </note>
          <note type="speaker">
            Anf. 42 LENA EK (c):
          </note>
          <note>
            Fru talman! Det låter ju väldigt bra.
          </note>
          <note>
            I den lagstiftning som finns nu, och som också har ändrats, nämns
            i förarbetena gruppvåldtäkt i någon endaste mening. Det sägs väldigt
            lite i direktiven till
          </note>
          <note>
            Sexualbrottsutredningen. Just i de här fallen har ett sådant
            händelseförlopp ofta kopplats ihop med någon av de tre kategorierna,
            särskilt när det har gällt berusade kvinnor.
          </note>
          <note>
            Min följdfråga är då: Är justitieministern beredd att se till
            att det kommer ett lagstiftningsförslag på riksdagens bord som
            är klart och tydligt och där man också fullföljer de intentioner
            som ministern har talat om?
          </note>
          <note>
            Anf. 43 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Jag anser att ansvaret för att säkerställa att utredningen
            kommer med ett förslag som utgör ett gott underlag för regeringens
            arbete att utarbeta ett förslag till riksdagen, för närvarande
            ligger hos de politiska partierna.
          </note>
          <note>
            Det är en parlamentarisk utredning. Riksdagen har all möjlighet
            att via sina representanter i utredningen påverka vilket förslag
            utredningen ska komma med.
          </note>
          <note type="speaker">
            Anf. 44 LENA EK (c):
          </note>
          <note>
            Fru talman! Det är självklart. Jag tror att alla riksdagens partier
            just nu är väldigt engagerade i de här frågorna. I direktiven
            till utredningen, som styr utredningens arbete, finns det väldigt
            lite sagt om de här frågorna. Därför är det intressant att veta
            vilken vilja regeringspartiet har på just de här områdena.
          </note>
          <note>
            Anf. 45 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Jag vet inte om Lena Ek är missnöjd med direktiven.
            Själv anser jag att de är mycket vida och ger ett mycket stort
            utrymme för utredningen att överväga alla upptänkliga frågor som
            har anknytning till den totala översyn av sexbrottskapitlet som
            det handlar om. Regeringspartiet är också företrätt i utredningen.
          </note>
          <note>
            Bergsjön
          </note>
          <note type="speaker">
            Anf. 46 GÖRAN LINDBLAD (m):
          </note>
          <note>
            Fru talman! Bergsjön är en s.k. utsatt stadsdel med massor med
            invandrade människor - en majoritet - och en stor segregation.
          </note>
          <note>
            År 1997 var det 64 inbrott i bostäder. Under år
          </note>
          <note>
            2000 har man hittills, på två och en halv månad, haft
          </note>
          <note>
            38 stycken. Under 1997 var det 54 bilinbrott, 1999
          </note>
          <note>
            var det 175.
          </note>
          <note>
            Vad avser justitieministern göra för att polisresurserna ska
            säkras och för att människorna ska kunna känna sig trygga i Bergsjön
            och andra förorter?
          </note>
          <note>
            Anf. 47 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! När det gäller just brottet inbrott har vi haft en
            minskning i landet i sin helhet. Men det är också så att det på
            vissa håll i landet har skett en ökning av nästan alla typer av
            brottslighet. Det gäller bl.a. i en del av förstäderna till våra
            storstäder.
          </note>
          <note>
            Det är en av bakgrunderna till den storstadssatsning som regeringen
            har gjort när det gäller att säkerställa att just storstäderna
            på ett brett sätt angriper de problem som man har när det gäller
            segregation, arbetslöshet och marginalisering av befolkningen.
          </note>
          <note>
            Det är den typen av faktorer som ligger bakom en hög brottslighet
            i de här orterna.
          </note>
          <note>
            Det brottsförebyggande och brottsförhindrande arbetet är en del
            av storstadssatsningarna. Därutöver finns det andra satsningar
            som sker just i Bergsjön när det t.ex. gäller att utveckla högskola
            och andra faktorer som påverkar den positiva utvecklingen av en
            ort.
          </note>
          <note>
            Det är den typen av satsningar vi behöver. Det är ett sätt att
            också förebygga och förhindra brottslighet.
          </note>
          <note type="speaker">
            Anf. 48 GÖRAN LINDBLAD (m):
          </note>
          <note>
            Fru talman! Det är alldeles utmärkt att man gör den typen av
            satsningar. Men min fråga var: Vad tänker justitieministern göra
            för att säkra tillräckliga polisresurser för att garantera människorna
            säkerhet i
          </note>
          <note>
            Bergsjön?
          </note>
          <note>
            Alldeles nyligen var det en skottlossning i Bergsjön i närheten
            av en restaurang. Det tog 35 minuter innan man fick dit några
            poliser. Det är alldeles otillständigt att det är på det sättet
            att människor inte ens kan säkras snabba utryckningar.
          </note>
          <note>
            Det är en ren polisfråga, och jag undrar vad justitieministern
            avser att göra för att människor ska kunna leva säkert även i
            Bergsjön.
          </note>
          <note>
            Anf. 49 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Som Göran Lindblad säkert känner till har regeringen
            ingen möjlighet att styra polisresurser på enskilda orter. Den
            styrningen sker via
          </note>
          <note>
            Rikspolisstyrelsen. Det vi från regeringens sida kan göra, och
            riksdagen i sin del av beslutsfattandet, är att säkerställa att
            polisen totalt sett har de resurser de behöver. Därför har polisen
            under senare år fått nya tillskott som bl.a. har fördelats med
            fördel till storstadsområdena, på grund av den problematik som
            finns där. Regeringen har uttalat att man avser att återkomma
            med ytterligare förslag för att förstärka polisens resurser.
          </note>
          <note>
            När det gäller att garantera säkerheten för medborgarna - det
            må vara i Bergsjön eller någon annan ort i vårt land - handlar
            det inte bara om vad polisen kan göra. Det finns mycket mer att
            göra för att öka tryggheten och säkerheten i vårt samhälle. Det
            kräver samarbete mellan polis och andra myndigheter, men också
            att man involverar skola och enskilda personer i det. Det sker
            för närvarande i Bergsjön. Där har man nämligen insett att det
            här handlar om något mycket vidare och svårare än bara fler poliser.
          </note>
          <note>
            IT-satsningar i skolan
          </note>
          <note type="speaker">
            Anf. 50 WILLY SÖDERDAHL (v):
          </note>
          <note>
            Fru talman! Jag har en fråga till statsrådet Ingegerd Wärnersson.
          </note>
          <note>
            Just nu pågår IT i Skolan, eller ITiS-projektet som det kallas.
            Det är en mycket ambitiös satsning på kompetensutveckling för
            personal inom skolan.
          </note>
          <note>
            Så här står det på ITiS hemsida: Den nationella satsningen på
            IT i Skolan, ITiS, genomförs under tre år 1999-2001. ITiS omfattar
            ungdomsskolan, dvs.
          </note>
          <note>
            förskoleklassen, grundskolan, särskolan, sameskolan, specialskolan
            och gymnasieskolan.
          </note>
          <note>
            Har projektet kommit så långt att man redan nu kan se att alla
            de uppräknade skolformerna verkligen har kommit med?
          </note>
          <note>
            Anf. 51 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! De uppräknade är med i projektet.
          </note>
          <note>
            Där man kan se en förändring från när projektet började fram
            till nu, är att man inte når lika många lärare som man från början
            hade tänkt. Det är den förändring jag vet om i dag. Men de uppräknade
            är med, mer eller mindre beroende på kommun.
          </note>
          <note type="speaker">
            Anf. 52 WILLY SÖDERDAHL (v):
          </note>
          <note>
            Fru talman! Förmågan att utnyttja den möjlighet som IT ger kommer
            att bli en ny klassfråga, om det inte redan är det. Därför är
            det bra att man verkligen satsar på skolan, där man når alla.
          </note>
          <note>
            Men inom skolan finns det också skillnader i tillgänglighet och
            möjlighet att tillgodogöra sig informationstekniken. Jag undrar
            om de skillnader som finns har uppmärksammats i satsningen med
            ITiS-
          </note>
          <note>
            projektet så att man i förlängningen verkligen når alla elever.
            Det är ju dit man vill komma.
          </note>
          <note>
            Jag tänker speciellt på eleverna i särskolan och specialskolan.
            Där måste man antagligen tillföra inte bara kompetens utan också
            hårdvara. Har man verkligen nått de grupperna också?
          </note>
          <note>
            Anf. 53 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Regeringens del i den en och en halv miljard som
            man har satsat på detta stora ITiS-projekt har varit att ge lärarna
            en gedigen kompetensutveckling och se till att lärarna får en
            dator i samband med arbetet.
          </note>
          <note>
            Antalet datorer per elev i de enskilda skolorna har vi inte tagit
            ställning till. Vi har inte heller angett några riktlinjer.
          </note>
          <note>
            Det är ju precis som frågeställaren säger, att det ser olika
            ut i kommunerna. Det ligger ett stort kommunalt ansvar i detta.
          </note>
          <note>
            Med den överblick vi har över landet ser vi, när vi jämför med
            andra länder, att vi ligger oerhört väl framme. I dag vet vi att
            Kanada är det land som ligger före oss när det gäller IT-tätheten
            gentemot elever.
          </note>
          <note>
            Annars ligger vi väl framme, även om det finns stora kommunala
            skillnader.
          </note>
          <note>
            Studiestödssystemet för vuxna
          </note>
          <note type="speaker">
            Anf. 54 YVONNE ANDERSSON (kd):
          </note>
          <note>
            Fru talman! Jag har en fråga till skolministern. I
          </note>
          <note>
            tisdags överlämnade Kunskapslyftskommittén sitt slutbetänkande.
            Jag har haft förmånen att vara med i det arbetet, och det har
            varit väldigt positivt.
          </note>
          <note>
            Men i det nya förslag som överlämnades till skolministern ändrades
            inte de orättvisor som finns i studiestödssystemet för vuxna.
          </note>
          <note>
            I går presenterade Kristdemokraterna en rapport om hur vi vill
            ha ett förutsägbart och sammanhållet studiesystem.
          </note>
          <note>
            Min fråga till skolministern är: Tänker skolministern titta på
            vårt förslag till ett studiestödssystem som är förutsägbart och
            sammanhållet, nu när Kunskapslyftskommittén faktiskt presenterar
            ett studiestödssystem med liknande brister som det som nu finns
            har?
          </note>
          <note>
            Anf. 55 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Jag har ännu inte hunnit sätta mig in i det fullständiga
            betänkande som lämnades till mig häromdagen, men givetvis har
            jag sett delar av det.
          </note>
          <note>
            När det gäller studiestödssystemet har vi nyligen precis fattat
            beslut om inriktningarna på det, och hur det nya systemet ska
            se ut i framtiden.
          </note>
          <note>
            Givetvis tittar vi igenom alla förslag från de olika partierna
            som lämnas fram i motioner eller på annat sätt. Däremot kan jag
            i dag inte alls på något sätt ge besked om ett ställningstagande.
            Men jag följer givetvis alla partiers intentioner och idéer om
            hur de vill utforma skolan. Det ingår i mitt vanliga dagliga arbete.
          </note>
          <note type="speaker">
            Anf. 56 YVONNE ANDERSSON (kd):
          </note>
          <note>
            Fru talman! Jag förstår att det kan vara svårt. Betänkandet var
            på 746 sidor, så det finns mycket att ta sig igenom.
          </note>
          <note>
            Men kvar är att det studiestödssystem som gäller för vuxenutbildningen
            är lite annorlunda än det som hittills har tagits fram. Där återstår
            alltså en del att göra.
          </note>
          <note>
            Det känns viktigt att vi inte förlorar de människor som är motiverade
            och som vill veta vilka villkor som gäller om de börjar studera
            engelska på gymnasial nivå. Det är förutsägbarheten som jag ser
            som viktig.
          </note>
          <note>
            Jag undrar om skolministern är beredd att ta med sig det i bagaget.
          </note>
          <note>
            Anf. 57 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Det viktiga är att varje individ som börjar inom
            Kunskapslyftet eller andra vuxenstudier också har en lång framförhållning
            och känner till sina förutsättningar. De måste få en korrekt information
            från början om vilka ekonomiska möjligheter de har.
          </note>
          <note>
            Det som jag i dag vet är att dagens studiesystem kommer att finnas.
            Jag vet också att vi i framtiden kommer att ha det särskilda utbildningsbidraget
            när det gäller Kunskapslyftet. Det kommer alltså att finnas kvar
            även efter 2002, när själva Kunskapslyftet upphör.
          </note>
          <note>
            Tinnitus
          </note>
          <note type="speaker">
            Anf. 58 LENNART KOLLMATS (fp):
          </note>
          <note>
            Fru talman! Jag har en fråga till socialministern.
          </note>
          <note>
            Det kommer alltfler rapporter om ett ökat antal fall av tinnitus.
            Det är, eller håller på att bli, en folksjukdom.
          </note>
          <note>
            Nu finns det långt gångna diskussioner om rökfrihet på restauranger,
            och det är ju bra om den passiva rökningen minskar - den aktiva
            också för den delen.
          </note>
          <note>
            Men det verkar som om också ljudmiljön är ett stort problem i
            samhället på olika offentliga platser.
          </note>
          <note>
            Många ungdomar funderar kanske inte så mycket på hörseln i framtiden,
            men det är ändå ingen tvekan om att skadorna ökar.
          </note>
          <note>
            Förr var det ofta män som drabbades och fick skador i samband
            med värnplikt eller arbete i bullrande miljö. Men det har man
            kanske delvis kommit till rätta med.
          </note>
          <note>
            Vilka åtgärder är socialministern beredd att sätta in för att
            förebygga kommande hörselskador som tinnitus och dövhet?
          </note>
          <note type="speaker">
            Anf. 59 Socialminister LARS ENGQVIST (s):
          </note>
          <note>
            Fru talman! Jag delar Lennart Kollmats uppfattning om att tinnitus
            håller på att bli en av våra stora folksjukdomar - framför allt
            som en följd av att vi inte har haft förmåga eller möjlighet att
            anpassa miljön till våra möjligheter att framföra ett liv i värdighet
            i denna miljö.
          </note>
          <note>
            De åtgärder vi ska vidta är alltså att se till så att de som
            fattar beslut inte bara om samhällsplanering, utan också om vilka
            verksamheter man ska ha i olika lokaler, också har möjlighet att
            reglera exempelvis ljudnivåer.
          </note>
          <note>
            Jag har svarat på en fråga här i riksdagen tidigare.
          </note>
          <note>
            Jag redovisade då vilka möjligheter man har på kommunalt håll
            att pröva verksamheter i offentliga lokaler och att anvisa vilka
            ljudnivåer som ska vara tillåtna. Jag anser att de möjligheterna
            är tillräckliga.
          </note>
          <note>
            Men problemet är att alltför få uppenbarligen utnyttjar dem.
          </note>
          <note>
            Vi får välja att gemensamt från de politiska partiernas sida
            uppmana våra lokala beslutsfattare att utnyttja de möjligheter
            som finns för att anpassa miljön till vad vi faktiskt tål, och
            vad som är hälsosamt.
          </note>
          <note type="speaker">
            Anf. 60 LENNART KOLLMATS (fp):
          </note>
          <note>
            Fru talman! Tack för det svaret. Det är som sagt väldigt många
            - jag har sett siffror på ca 50 000 personer - som har så svår
            tinnitus att den dagliga tillvaron påverkas.
          </note>
          <note>
            Detta är också en fråga om forskning. Hur ser det ut på det området?
            Vilka initiativ tar socialministern till att öka forskningen när
            det gäller just tinnitus och förebyggande av det? Att bota lär
            ju inte vara så enkelt.
          </note>
          <note>
            Vilken tidsplan finns det för de åtgärder som Lars
          </note>
          <note>
            Engqvist tog upp? Eller är detta något som sker med omedelbar
            verkan?
          </note>
          <note type="speaker">
            Anf. 61 Socialminister LARS ENGQVIST (s):
          </note>
          <note>
            Fru talman! Vi har möjligheter enligt svensk lagstiftning att
            kontrollera vilka krav vi ska ställa på verksamheter i offentliga
            lokaler. Det handlar alltså inte bara om arbetsmiljöfrågor - vilket
            är ett viktigt problem - utan i allt växande utsträckning om ljudnivåer
            i anslutning till offentliga arrangemang, diskotek och annat.
            Här finns möjlighet för kommunerna att ange vilka ljudnivåer som
            ska vara tillåtna. Man kan alltså pröva detta mycket noggrant.
          </note>
          <note>
            Jag har uppfattningen att det sker i alldeles för liten utsträckning.
            Det betyder att vi med omedelbar verkan ska uppmana våra kommunala
            beslutsfattare att följa utvecklingen och vara mer observanta
            på vilka ljudnivåer som förekommer.
          </note>
          <note>
            Jag är övertygad om att vi måste forska på området. Det spelar
            naturligtvis en stor roll för människor som har drabbats av tinnitus.
          </note>
          <note>
            Men det absolut viktigaste, och det som måste ske nu, är att
            vi uppmanar våra kommuner att vara mer observanta och strikta
            när det gäller att tillåta höga ljudnivåer där ungdomar vistas,
            på exempelvis diskotek.
          </note>
          <note>
            Nedskärningar inom polisväsendet
          </note>
          <note type="speaker">
            Anf. 62 GUNNAR AXÉN (m):
          </note>
          <note>
            Fru talman! Jag vill ställa en fråga till justitieministern.
          </note>
          <note>
            Sedan justitieministern tillträdde har antalet polisanställda
            i Östergötland minskat med en femtedel.
          </note>
          <note>
            Det har bl.a. lett till att det vid årsskiftet i Norrköping fanns
            nästan 3 000 outredda polisanmälningar. Nu har man kallat in närpoliser,
            narkotikapoliser och andra som arbetar ute på fältet för att beta
            av denna stora ansamling av outredda anmälningar.
          </note>
          <note>
            Samtidigt rapporteras det om att amfetaminmissbruket och heroinmissbruket
            sprider sig allt längre ned i åldrarna bland ungdomarna i Norrköping.
          </note>
          <note>
            Jag undrar nu om justitieministern är beredd att erkänna vilket
            misstag det var att göra de stora nedskärningarna inom polisens
            verksamhet.
          </note>
          <note>
            Vilka åtgärder är justitieministern beredd att vidta för att
            bekämpa narkotikabrottsligheten och övrig brottslighet?
          </note>
          <note>
            Anf. 63 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Frågeställaren borde kanske i första hand vända sig
            till sitt eget parti och fråga om man ångrar det beslut som man
            fattade i början av 90-talet om att göra nedskärningar på rättsväsendet.
            Den stora besparingen på polisen beslutades om under den tid då
            det var en moderat justitieminister.
          </note>
          <note>
            Under den tid som Socialdemokraterna har regerat har vi tillfört
            polisen nya resurser. De nedskärningar som beslutades om i början
            på 90-talet ledde till vissa minskningar av antalet poliser, men
            framför allt var det civilanställda som drabbades av detta. Det
            har inneburit vissa svårigheter för polisen på sina håll att kunna
            arbeta fullt ut på det sätt som man önskar. Men det har också
            handlat om att man har haft arbetsmetoder som inte har varit riktigt
            anpassade efter vad medborgarna kräver av en effektiv verksamhet.
          </note>
          <note>
            Det är bakgrunden till att vi i flera utredningar, som bl.a.
            Riksrevisionsverket har fått genomföra, försökt kartlägga hur
            polisen skulle kunna få ett bättre resursutnyttjande genom ändrade
            arbetstider och genom en annan arbetsfördelning. Detta börjar
            ge resultat på sina håll, men det finns också fortfarande kommuner
            som har problem.
          </note>
          <note type="speaker">
            Anf. 64 GUNNAR AXÉN (m):
          </note>
          <note>
            Fru talman! Det är med beklagande jag måste konstatera att justitieministern
            ljuger. Det fanns ett krav från Socialdemokraterna i krisuppgörelsen
            i början av 1990-talet om att spara en halv miljard kronor på
            polisen. Den slutgiltiga besparingen blev
          </note>
          <note>
            175 miljoner kronor. Under den socialdemokratiska regeringstiden
            har anslaget till polisen minskat med
          </note>
          <note>
            1 200 miljoner kronor.
          </note>
          <note>
            Anf. 65 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Jag anser att det är den som sitter i regeringsställning
            som har ansvaret för den politik som man för. Jag tycker inte
            att det är värdigt ett tidigare regeringsparti att skylla på oppositionen
            och säga att den tvingade någon till någonting. Jag tycker att
            varje regering ska ta ansvar för sitt eget handlande, och jag
            vill inte bli beskylld för att jag ljuger när jag påpekar detta
            alldeles, tycker jag, relevanta faktum.
          </note>
          <note>
            Låt mig återgå till den fråga som ställdes om narkotikamissbruket.
            Regeringen har tillsatt en särskild narkotikakommission för att
            se över hur vi bekämpar narkotikan i vårt land. Det var länge
            sedan vi gjorde en sådan total översyn för att utvärdera de metoder
            vi använder både när det gäller repressiva åtgärder, information
            och behandlingsmetoder för dem som fastnar i drogmissbruk.
          </note>
          <note>
            Den kommissionen har i uppdrag att på grundval av den utredningen
            komma med nya förslag hur vi kan förbättra våra möjligheter att
            motverka narkotika i vårt samhälle. Vårt mål - ett narkotikafritt
            samhälle
          </note>
          <note>
            - står fast.
          </note>
          <note>
            Världsmusiken
          </note>
          <note type="speaker">
            Anf. 66 EWA LARSSON (mp):
          </note>
          <note>
            Fru talman! Jag tänker ställa en fråga till kulturministern om
            ljuv musik och det möjliga ekonomiska utrymmet i kulturbudgeten
            år 2001. Innebär förstärkning inom bl.a. musikområdet att medel
            redan nu kan omfördelas för att stötta Re:Orient så att de kan
            erbjuda en världsmusikfestival även detta år, kanske till hösten?
          </note>
          <note>
            Anf. 67 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Re:Orientfestivalen är ju i huvudsak ett kommunalt
            åtagande. Stockholms kommun har ju valt att göra drastiska nedskärningar
            av kultursatsningarna, och det har drabbat Re:Orient. Kulturrådet
            har valt att stötta det även med statliga medel. Jag är olycklig
            över att det inte har gått att komma överens i denna sak. Men
            man kan inte premiera kommuner som väljer att dra ned kulturbudgeten
            genom att gå in och täcka upp alla svarta hål med nya statliga
            pengar.
          </note>
          <note>
            Det vore en fullständigt felaktig signal till de kommuner som
            väljer att fortsätta att satsa på kulturen.
          </note>
          <note>
            Vi har i stället valt att satsa på Forum för världskultur och
            den vägen på olika sätt försöka stötta världsmusiken och världskulturen.
            Vi kommer att försöka utveckla den arbetsmodellen.
          </note>
          <note type="speaker">
            Anf. 68 EWA LARSSON (mp):
          </note>
          <note>
            Fru talman! Vi har ju ett nationellt ansvar. Kulturrådet har
            föreslagit ett tidsbegränsat nationellt uppdrag till Re:Orient
            och världsmusiken just för att de med sitt koncept med musikfestivalen
            kan sprida kunskap till hela landet om hur världsmusiken ska kunna
            spridas och hur man ska kunna jobba med frågan.
          </note>
          <note>
            Jag tycker inte att svaret är tillfredsställande. Jag skulle
            vilja ha lite mer besked från kulturministern om hur kulturministern
            vill stötta världsmusikens framväxt. Det gäller ju att inte lägga
            alla ägg i en korg. Kulturrådet har ju redan föreslagit Re:Orient
            som en av spridarna av världsmusik.
          </note>
          <note>
            Anf. 69 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Forum för världskultur har valt att lägga en stor
            del av sina pengar på Rikskonserter som har engagerat ett antal
            projektledare och dragit i gång en bred verksamhet när det gäller
            världsmusiken för de medlen. Rikskonserter kommer dessutom att
            inleda en permanent verksamhet som kallas för Vattenhålet som
            ska ha en folkmusikinriktning, men den kommer också att rymma
            en del världsmusik.
          </note>
          <note>
            Så måste staten arbeta. Vi kan tyvärr inte premiera de kommuner
            som väljer att göra kraftiga nedskärningar på kulturen, vilket
            Stockholms kommun tyvärr gör.
          </note>
          <note>
            Reglerna för småföretagare
          </note>
          <note type="speaker">
            Anf. 70 JOHAN PEHRSON (fp):
          </note>
          <note>
            Fru talman! Min fråga riktar sig till statsrådet
          </note>
          <note>
            Lövdén. Den gäller reglerna för småföretagare. Sverige har ca
            810 000 företagare. 600 000 av dessa är s.k. soloföretagare. Nyligen
            har statsrådet presterat en lagrådsremiss om förenklingar på vissa
            marginella områden. Det kan gälla avdrag för levnadsomkostnader
            och avdragsregler för ombyggnad av lokaler. Min fråga till statsrådet
            är: När tänker regeringen presentera några reella förenklingar
            och förbättringar för
          </note>
          <note>
            Sveriges småföretagare? Det kan gälla beräkning av
          </note>
          <note>
            F-skatt, servicecheckar, förenklad deklaration osv.
          </note>
          <note>
            Anf. 71 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Det är riktigt att regeringen i en lagrådsremiss
            har föreslagit vissa förenklingar och förbättringar för småföretagare.
            Som frågeställaren väl känner till bedrivs det ett ambitiöst arbete
            inom ramen för Simplexkommissionens arbete i Näringsdepartementet.
            Det är ett arbete som syftar till att göra det enklare för småföretagare,
            förändra regelverket och se till så att småföretagare har det
            lättare att utvecklas. Det arbetet bedrivs med oförminskad takt
            i
          </note>
          <note>
            Näringsdepartementet.
          </note>
          <note type="speaker">
            Anf. 72 JOHAN PEHRSON (fp):
          </note>
          <note>
            Fru talman! Nu tar statsrådet själv upp Simplexgruppen. Det är
            väl en av de åtgärder från Småföretagsdelegationens förslag som
            har havererat. Man började arbeta och nu har det havererat. Chefen
            har hoppat av. Enligt rykten finns det politiska tjänstemän som
            kallar de människor som försöker jobba med dessa förenklingar
            för de blå khmererna. Det är väl ändå inget trevligt sätt att
            bemöta människor som försöker förenkla reglerna för Sveriges småföretag?
          </note>
          <note>
            Anf. 73 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Jag kan försäkra att arbetet i Simplexgruppen bedrivs
            med stor intensitet. Ett flertal av de förslag som har tagits
            fram i syfte att åstadkomma regelförändringar för småföretagare
            har ju också förverkligats. En del av detta är den lagrådsremiss
            som nyligen har lagts fram.
          </note>
          <note>
            Lärares möjlighet att visa video
          </note>
          <note type="speaker">
            Anf. 74 HILLEVI LARSSON (s):
          </note>
          <note>
            Fru talman! Jag skulle vilja ställa en fråga till
          </note>
          <note>
            Ingegerd Wärnersson. Den gäller lärares möjligheter att visa
            videobanduppspelningar i skolorna.
          </note>
          <note>
            Som vi alla känner till ökar massmediernas betydelse. Detta gäller
            framför allt i barns och ungas liv.
          </note>
          <note>
            Inte minst med tanke på att massmediernas betydelse ökar i framtiden
            kommer det att vara väldigt viktigt för dem att kunna orientera
            sig i massmedierna. Det är även så att barn och unga är de största
            massmediekonsumenterna. Deras användning ökar hela tiden.
          </note>
          <note>
            Framför allt ser barn och unga mer och mer på TV.
          </note>
          <note>
            Detta är ju lite av en stängd värld för skolan i dag.
          </note>
          <note>
            De lärare som visar banduppspelningar av hela program och inte
            bara citat gör sig skyldiga till lagbrott om inte skolorna har
            betalat enligt upphovsrättsliga regler. Då uppstår den märkliga
            situationen att de engagerade lärare som tar sitt ansvar på det
            här området är lagbrytare. Jag skulle vilja fråga Ingegerd Wärnersson
            hur regeringen ser på de här frågorna. Finns det någon möjlighet
            att hjälpa dessa lärare så att de kan visa material i skolorna?
          </note>
          <note>
            Anf. 75 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Det är givetvis så att lärare måste följa de lagar
            och förordningar som finns. Man har genomgångar av vilka möjligheter
            som finns och vilka rättigheter och skyldigheter som råder. Om
            man vill använda sig av hela program får man titta efter på vilket
            sätt man ska göra det och hur man ska köpa in de här programmen.
            Det handlar alltså om kostnader för skolan. Läraren måste vara
            medveten om vem som har upphovsrätten och möjligheten att använda
            olika typer av material så att man inte begår något som är olagligt.
          </note>
          <note>
            Samtidigt är det ett oerhört informationsflöde i dag. Tidigare
            hade vi en statlig kontroll av de läromedel som skulle användas
            i skolorna. Den finns inte längre. Det skulle inte heller vara
            möjligt att ha en sådan i det informationssamhälle som vi lever
            i.
          </note>
          <note>
            Men urvalet av informationen och att den håller den kvalitet
            som skolorna och eleverna kan förvänta sig är lärarens ansvar.
          </note>
          <note type="speaker">
            Anf. 76 HILLEVI LARSSON (s):
          </note>
          <note>
            Fru talman! Jag tycker självfallet att de regler som finns ska
            följas. Men jag tycker att det finns anledning att se över de
            här reglerna. Det är nämligen så att barn och unga i dag kan se
            på TV hemma och göra bandinspelningar, men så fort de kommer till
            skolan gäller andra regler. Det blir inte tal om något ekonomiskt
            bortfall.
          </note>
          <note>
            Jag tycker att den här frågan är viktig, annars kommer inte massmedierna
            in i skolan. Det är många skolor som i dag upplever att de inte
            har de ekonomiska resurserna för detta. Jag undrar om det inte
            kan finnas någon möjlighet att tänka över detta och se över reglerna.
            Det handlar ju om ett icke kommersiellt syfte. Det ska användas
            i undervisningssyfte för barn och unga på det här viktiga området,
            dvs. massmedier. Det kan inte ersättas med böcker och papper.
          </note>
          <note>
            Det handlar ju väldigt mycket om rörliga bilder. Jag hoppas att
            man i alla fall funderar på den här frågan i framtiden.
          </note>
          <note>
            Anf. 77 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Det är en viktig fråga. En möjlighet som lärarna
            har är ju de s.k. AV-centralerna. Där kan man låna material. AV-centralerna
            kan givetvis inte täcka allt som finns ute, spela in allt material
            eller köpa in det, men det är ändå en möjlighet.
          </note>
          <note>
            Det finns också möjligheter att använda tidningar som ett undervisningsmaterial.
            Det finns avtal med vissa tidningar där man kan använda dem som
            ett dagligt material.
          </note>
          <note>
            Men att fullständigt täcka allt skulle innebära oerhörda kostnader.
            Samtidigt måste vi se på frågan om upphovsrätten. Men frågan är
            viktig att fundera över i framtiden.
          </note>
          <note>
            Tandvården
          </note>
          <note type="speaker">
            Anf. 78 BERIT ADOLFSSON (m):
          </note>
          <note>
            Fru talman! Jag har en fråga till socialminister
          </note>
          <note>
            Engqvist. Den handlar om vård, tandvård och kroppsvård.
          </note>
          <note>
            Det har visat sig att många kroniska sjukdomar har sin orsak
            i munhålan. Av någon anledning uppmärksammas inte sambandet mellan
            tandläkarens åtgärder i munhålan och långsamt debuterande kroniska
            sjukdomar i övriga delar av kroppen. Därför får inte dessa patienter
            den hjälp i sjukvården som de behöver för att bli friska.
          </note>
          <note>
            Inom landstinget har ytterst få patienter möjlighet att byta
            ut sina icke-tolererade tandfyllningsmaterial.
          </note>
          <note>
            Experterna är inte eniga, men för sjuka patienter borde man pröva
            sanering. Många står i kö, men det är slumpen som avgör vilken
            patient som får godkänt eller inte i remisserna.
          </note>
          <note>
            Har socialministern stött på påståendet någon gång? Om frågan
            är ny kanske ministern har tankar på hur det går att hjälpa långtidssjukskrivna
            som kan bli friska med rätt behandling.
          </note>
          <note type="speaker">
            Anf. 79 Socialminister LARS ENGQVIST (s):
          </note>
          <note>
            Fru talman! Den tandvårdsförsäkring som gäller från den 1 januari
            förra året hade och har många fördelar. Men den har också några
            nackdelar. Det är bekymret med att vi inte har en full garanti
            mot höga kostnader i tandvården.
          </note>
          <note>
            Detta öppnar för en del problemställningar för oss, nämligen
            att människor som behöver se om sina tänder med större insatser
            inte klarar kostnaderna.
          </note>
          <note>
            Många tvingas därmed avstå.
          </note>
          <note>
            Jag har vid ett flertal tillfällen sagt att det är min ambition
            som socialminister att under den här mandatperioden komplettera
            den nuvarande försäkringen med ytterligare ett skydd, nämligen
            ett skydd mot höga kostnader.
          </note>
          <note>
            Till någon del skulle man kunna lösa några av de problem vi har
            talat om med hjälp av ett sådant högkostnadsskydd. Men jag vill
            också påpeka att de människor som i övrigt är föremål för vård
            och omsorg, dvs. människor med andra sjukdomar, är redan garanterade
            att också få sin tandvård integrerad i sjukvården. Ett problem
            blir det för dem som jag antar att Berit Adolfsson är ute efter,
            nämligen de som bara har tandvårdsproblem och blir sjuka som en
            följd av de problemen. Det får vi lösa genom att komplettera nuvarande
            försäkring med ett högkostnadsskydd.
          </note>
          <note type="speaker">
            Anf. 80 BERIT ADOLFSSON (m):
          </note>
          <note>
            Fru talman! Jag har annars ett tips till socialministern. I Norrbottens
            län har man sedan 1997 provat en annan modell. Man har nämligen
            skrivit ett avtal med en privatpraktiserande läkare som har kunskaper
            om patienternas svårigheter. Politikerna sätter ramarna, och tandläkaren
            bestämmer vilka patienter som mest behöver vård. Administrationskostnaden
            för utfärdande, granskning och bedömning av läkarintyg har försvunnit,
            och patienterna har i de allra flesta behövande fallen fått behandling.
            Verkar inte det vara en bra lösning? Är inte det något som ministern
            kunde uppmuntra, om inte annat så för patienternas skull?
          </note>
          <note type="speaker">
            Anf. 81 Socialminister LARS ENGQVIST (s):
          </note>
          <note>
            Fru talman! Jag ska gärna titta noggrannare på vad som sker i
            Norrbotten. Jag är inte alldeles bekant med detta.
          </note>
          <note>
            Jag tror att vi just i det här fallet rör oss kring den fråga
            som gäller den tandvård som landstinget ger som en del i den integrerade
            vården. Det handlar om patienter som i övrigt är föremål för vård
            av andra skäl och som en följd av detta behöver tandvård. Men
            jag trodde att Berit Adolfssons problemställning gällde dem som
            inte i övrigt är föremål för vård men som riskerar att få problem
            till följd av problem med tänderna. Dem når vi inte med Norrbottensförsöket.
            Men jag ska titta på Norrbottensförsöket och se i vad mån vi kan
            lära oss något av det.
          </note>
          <note>
            Betygen
          </note>
          <note type="speaker">
            Anf. 82 LENNART GUSTAVSSON (v):
          </note>
          <note>
            Fru talman! Jag har en fråga till statsrådet Wärnersson.
          </note>
          <note>
            Nacka kommun överklagade i går Skolverkets beslut om att de betygsliknande
            omdömena som kommunens elever får i grundskolan är olagliga och
            måste tas bort. Skolverket underkände ju Nackaskolornas agerande
            på tre punkter: De skriftliga omdömena delas ut utan överenskommelse
            med föräldrarna, de är inte ett komplement till utvecklingssamtalen,
            de är för lika de vanliga betygen.
          </note>
          <note>
            I samband med att Skolverket för två veckor sedan meddelade sitt
            beslut sade man att frågan skulle föras upp på regeringsnivå om
            Nacka inte följde verkets anvisningar. Detta föranleder mig att
            fråga statsrådet Wärnersson på vilket sätt regeringen kommer att
            agera utifrån Nacka kommuns överklagande.
          </note>
          <note>
            Anf. 83 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Först och främst är jag djupt bekymrad över att förtroendevalda
            inte följer vad riksdagen har beslutat om. Det har nu hänt vid
            två tillfällen att man inte har följt det riksdagen har beslutat
            om. Jag anser att det är en skyldighet för oss alla förtroendevalda
            - på kommunal nivå, landstingsnivå, i riksdagen eller i regeringen
            - att följa varandras beslut.
          </note>
          <note>
            Det som har hänt i Nacka kommun föranleder oss att fundera över
            de direktiv som Skollagskommittén har fått för översyn av skollagen.
            I direktivet står det att kommittén ska beakta om det går att
            göra ett vitesföreläggande mot en kommun. Skollagskommittén ska
            arbeta fram till maj 2001. Jag har inte bestämt mig för om jag
            kommer att be kommittén att tidigarelägga ett förslag angående
            just det direktivet. Jag funderar för närvarande över frågan.
          </note>
          <note type="speaker">
            Anf. 84 LENNART GUSTAVSSON (v):
          </note>
          <note>
            Fru talman! Frågan om betygen aktualiseras alltid i den typen
            av debatter. Som vänsterpartist har jag, som bekant, en inställning
            där jag ifrågasätter betygens goda påverkan på skolarbetet.
          </note>
          <note>
            Men utifrån en mer principiell ståndpunkt är jag intresserad
            av att höra skolministerns synpunkt på betyg. Är det skolministerns
            uppfattning att betygen, med dess nuvarande utformning eller i
            någon annan skepnad, underlättar arbetet i skolan för att genomföra
            intentionerna i läroplanen?
          </note>
          <note>
            Anf. 85 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Om betyg används på rätt sätt är svaret ja. Betyg
            i dag ska användas som en bekräftelse på att man sätter upp mål,
            att elever och lärare tillsammans kommer överens om hur man ska
            nå målen och sedan får man en bekräftelse på om man har nått målen
            eller inte.
          </note>
          <note>
            Om betygen inte används på rätt sätt, att eleven inte har fått
            förutsättningarna från början i det målrelaterade system vi har
            i dag, utan eleven får betyg efter prov där läraren berättar att
            det och det betyget har nåtts, då används betygen inte på ett
            korrekt sätt.
          </note>
          <note>
            Den bild jag får när jag reser runt och talar med elever och
            lärare visar att det målrelaterade betygssystemet ännu inte har
            satt sig fullt ut. Fortfarande finns det lärare som inte till
            fullo har förstått andemeningen i det nya betygssystemet. Det
            innebär att i en klass kan alla elever ha nått Godkändnivån eller
          </note>
          <note>
            Mycket väl godkänd. Det är den enskilde elevens egna resultat
            som påverkar betygen, inte förhållandet till andra.
          </note>
          <note type="speaker">
            Anf. 86 LENNART GUSTAVSSON (v):
          </note>
          <note>
            Fru talman! I dagens Lärarnas tidning framgår det att det finns
            lokala betygskriterier i ämnet idrott och hälsa. För att få G
            ska man simma 50 meter bröstsim på 68 sekunder. För att få VG
            ska man simma 50
          </note>
          <note>
            meter bröstsim på 55 sekunder. Är det förenligt med det sätt
            vi ska arbeta med när det gäller betyg och att förverkliga läroplanens
            idéer och intentioner?
          </note>
          <note>
            Anf. 87 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Jag har all respekt för dem som har tagit fram kriterierna,
            men i det här läget är jag glad över att jag inte är elev.
          </note>
          <note>
            Det som ska gälla som betygskriterier är de nationellt satta
            kriterierna. Detta är faktiskt det instrument vi har att garantera
            elever att var de än befinner sig i
          </note>
          <note>
            Sverige ska de mätas mot samma nationella kriterier.
          </note>
          <note>
            Det är bra att en kommun understryker vikten av att kunna simma
            50 meter. Det är en fråga som har diskuterats många gånger, men
            att därmed sätta tiden på detta kan alltid diskuteras.
          </note>
          <note>
            Turkiet
          </note>
          <note type="speaker">
            Anf. 88 MAGDA AYOUB (kd):
          </note>
          <note>
            Fru talman! Jag vill rikta min fråga till justitieministern,
            som besvarar allmänpolitiska frågor.
          </note>
          <note>
            Jag fick brev om situationen i Turkiet, och det berör övergrepp
            av den turkiska polisen gentemot en ideell organisation som är
            inriktad på forsknings- och vetenskapsutbildning. Det var för
            cirka fyra månader sedan som polisen grep ett stort antal personer
            och utsatte dem för tortyr. I morgon kommer en rättegång att äga
            rum.
          </note>
          <note>
            Jag undrar om ministern känner till det, och vad gör Sverige
            när det händer sådana saker?
          </note>
          <note>
            Anf. 89 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Jag beklagar, jag känner inte till den här enskilda
            händelsen. Men jag utgår från att Utrikesdepartementet noga följer
            vad som sker i Turkiet, eftersom vi har haft en hel del kritiska
            synpunkter på hur mänskliga rättigheter tillvaratas i Turkiet.
            Det är ju en känd debatt, där Sverige har intagit en krävande
            attityd när det gäller ett tänkbart medlemskap i EU
          </note>
          <note>
            t.ex.
          </note>
          <note>
            Jag antar att man från svensk sida följer detta.
          </note>
          <note>
            Men vad det föranleder för ställningstagande eller om man över
            huvud taget bör reagera i ett sådant här fall har jag ingen uppfattning
            om.
          </note>
          <note>
            Afrikanska läkare
          </note>
          <note type="speaker">
            Anf. 90 NIKOS PAPADOPOULOS (s):
          </note>
          <note>
            Fru talman! Jag har en fråga till socialminister
          </note>
          <note>
            Lars Engqvist.
          </note>
          <note>
            Jag har varit i Skärholmen och träffat många afrikaner. Jag fick
            reda på att den afrikanska läkarföreningen består av 109 läkare
            som verkar inom Sverige och i andra nordiska länder. Enligt tillförlitliga
            uppgifter finns det över 100 afrikanska arbetslösa läkare i Sverige.
            Alla har de genomgått kursen i den s.k. sjukvårdssvenskan. Men
            de har inte försökt att göra Socialstyrelsens kunskapsprov, eftersom
            man upplever att examensformen är okänd för de flesta afrikanska
            läkare.
          </note>
          <note>
            Jag undrar vilka initiativ som socialministern avser att ta för
            att möjliggöra för dessa läkare att studera och uppnå en nivå
            i enlighet med Socialstyrelsens krav?
          </note>
          <note>
            Min andra fråga är: Är socialministern beredd att ge stöd till
            de afrikanska läkarnas egen organisation för att tillsammans med
            dem initiera ett pilotprojekt eller något liknande?
          </note>
          <note type="speaker">
            Anf. 91 Socialminister LARS ENGQVIST (s):
          </note>
          <note>
            Fru talman! I en tid där vi faktiskt har brist på läkare är det
            ett stort problem att läkare som har en utbildning inte har möjlighet
            att använda den i en läkartjänst.
          </note>
          <note>
            De krav vi ska ställa från statens sida är att alla som ska fungera
            som läkare i vården ska leva upp till de krav vi ställer på läkarna.
            Det är Socialstyrelsens uppgift att se till att krav på läkarlegitimation
            upprätthålls. För att klara detta krävs det för många en viss
            kompletterande utbildning.
          </note>
          <note>
            Det görs nu gemensamt mellan sjukvårdshuvudmännen stora ansträngningar
            för att uppmana folk som har en grundläggande läkarutbildning
            att komplettera sin utbildning för att leva upp till de krav vi
            ställer. Det är viktigt. Det handlar om språkutbildning, och det
            handlar också i många fall om kompletterande medicinsk utbildning.
          </note>
          <note>
            De initiativ som vi nu tar hänger samman med den diskussion vi
            för från statens sida med Landstingsförbundet och Kommunförbundet
            om den vårdplan vi ska presentera för riksdagen senare i vår.
            Där diskuterar vi hur vi gemensamt ska kunna stödja utbildningen
            för att få fler att komplettera sin utbildning. Det är högst otillfredsställande
            att kompetenta människor inte har möjlighet att använda sin kompetens.
          </note>
          <note type="speaker">
            Anf. 92 NIKOS PAPADOPOULOS (s):
          </note>
          <note>
            Fru talman! Tack för svaret. Det var ett bra svar som statsrådet
            gav, men jag har frågat konkret. De examensformer som begärs av
            Socialstyrelsen är okända för dessa läkare som kommer från Afrika.
            Det är det som är min fråga. Tänker statsrådet göra någonting
            så att examensprovet ändras, så att de kan komma in i arbetslivet?
          </note>
          <note type="speaker">
            Anf. 93 Socialminister LARS ENGQVIST (s):
          </note>
          <note>
            Fru talman! Egentligen förstår jag inte riktigt problemställningen.
            Om jag tolkar det så att det finns flera läkare som inte vet vilka
            krav som ställs på att man ska komplettera sin utbildning är det
            ett problem. Då ska jag gärna undersöka vad vi kan göra för att
            se till att informationen ökar. Om det är det som är problemet.
          </note>
          <note>
            Är det svårigheter att gå igenom provet behöver man ju komplettera
            sin grundläggande utbildning, så att man kan ta till sig det provet.
            Det är också viktigt att vi upprätthåller höga krav på läkarna.
            De som ska fungera i svensk läkartjänst måste ha kompetens för
            det.
          </note>
          <note>
            Men om det handlar om att man inte vet om att det finns ett sådant
            prov, om man inte vet hur man kommer i kontakt med det, handlar
            det om att öka informationen. Då ska jag gärna ta nya initiativ.
          </note>
          <note>
            Ungdomskulturverksamheten
          </note>
          <note type="speaker">
            Anf. 94 BIRGITTA SELLÉN (c):
          </note>
          <note>
            Fru talman! Jag vill börja med att tacka för en trevlig dag i
            fredags med Ungdomens riksdag, som verkligen gav framtidstro efter
            att ha mött alla dessa ungdomar. Det föranleder mig också att
            ställa en fråga vad gäller ungdomskultur. Jag ställer frågan till
            kulturministern.
          </note>
          <note>
            Jag menar att det är mycket viktigt att ungdomarna har en meningsfull
            fritid för att de ska kunna må bra. I Ungdomsstyrelsen finns det
            en budget varifrån ungdomar kan få bidrag till att anordna aktiviteter.
          </note>
          <note>
            Centerpartiet vill för övrigt se att den blir 65 miljoner större.
            Men min fråga är: Har ministern funderat över hur enskilda ungdomar,
            som inte är organiserade i någon förening, ska få ta del av de
            pengar som Ungdomsstyrelsen förvaltar?
          </note>
          <note>
            Anf. 95 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Det är statsrådet Ulrica Messing som i Kulturdepartementet
            har ansvaret för just Ungdomsstyrelsen. Jag ska föra frågan vidare
            till henne.
          </note>
          <note>
            Därutöver finns det särskilda pengar avsatta för just ungdomskulturverksamhet,
            som Kulturrådet hanterar. Där finns det en öppenhet för att också
            stödja goda projekt, goda idéer, oberoende av hur många som står
            bakom idéerna, om det är en grupp, en förening eller en enskild
            initiativtagare. Det arbetet kommer vi att fortsätta att stimulera.
          </note>
          <note>
            Samtidigt är vi på kulturområdet väldigt angelägna om att de
            stora resurser vi satsar på institutionskulturen ska komma också
            unga människor till del.
          </note>
          <note>
            Det är därför vi i regleringsbreven till varje statsbidragsberättigad
            institution också skriver att de måste inrikta sin verksamhet
            på barn och ungdomar.
          </note>
          <note type="speaker">
            Anf. 96 BIRGITTA SELLÉN (c):
          </note>
          <note>
            Fru talman! Just engagemanget för barn och ungdomar är oerhört
            viktigt för framtiden. Jag hoppas att kulturministern också kan
            ta med sig en annan fråga till ungdomsministern.
          </note>
          <note>
            När man söker pengar är det ofta problem. Det är många regler
            och bestämmelser hit och dit. Man skulle kunna titta över hur
            reglerna ska se ut i samarbete med kommunerna, för det är ju ofta
            kommunerna som är inblandade i sådana här arrangemang. Det är
            viktigt att pengarna inte bara stannar i centralorten, utan att
            de decentraliseras ut till övriga Sverige.
          </note>
          <note>
            Anf. 97 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Ja, jag ska ta med mig också detta till ungdomsminister
            Ulrica Messing.
          </note>
          <note>
            När det gäller stödet för kultur till ungdomar och vuxna i glesbygden
            har vi under några års tid, sedan den 1 juli 1998, överfört regionalpolitiska
            medel just till Kulturrådet för att denna del av Sverige också
            ska få del av ett rikt kulturliv och själva kunna ägna sig åt
            ett eget skapande. Det kommer vi också att utvärdera så småningom.
          </note>
          <note>
            Gömda flyktingbarn
          </note>
          <note type="speaker">
            Anf. 98 PER LAGER (mp):
          </note>
          <note>
            Fru talman! Jag har en allmänpolitisk fråga. Kanske snuddar den
            vid socialministern, kanske vid Laila
          </note>
          <note>
            Freivalds. Den handlar om det stora antal gömda flyktingbarn
            vi har i Sverige.
          </note>
          <note>
            Min fråga är: Hur ska regeringen hantera den här frågan? Barnen
            utsätts för en utdragen mental tortyr, med ovetskap, rädsla och
            otrygghet, utan de rättigheter som vi tar för givet för alla andra
            barn. Vi har, menar jag, ett ansvar enligt barnkonventionen att
            se till att även dessa barn får dessa rättigheter.
          </note>
          <note>
            Kan jag få ett svar från någon av er så är jag tacksam. Hur ska
            regeringen hantera den här frågan, den är akut?
          </note>
          <note>
            Anf. 99 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Barn och flyktingar är en stor problematik, och det
            rör en mängd olika frågor. Jag försökte just få socialministern
            att ta frågan, därför att regeringen fattade nyligen ett beslut
            som rör just gömda flyktingbarn och möjligheterna att få sjukvård.
          </note>
          <note>
            Det är ju en väsentlig fråga i sammanhanget. Men jag tog fel
            på minister; det är den andra ministern i Socialdepartementet
            som har ansvaret för det.
          </note>
          <note>
            Det var ett viktigt beslut att säkerställa att de barn som finns
            i Sverige, även om de är här illegalt, måste få möjlighet att
            ha tillgång till sjukvård när de behöver det.
          </note>
          <note>
            I övrigt måste hanteringen av flyktingarna naturligtvis vara
            sådan att barnen inte drabbas särskilt hårt.
          </note>
          <note>
            Det handlar framför allt om att ha en snabb handläggning av ärendena,
            så att vi slipper de utdragna processerna och de svårigheter som
            följer med det, inte minst just för barnen.
          </note>
          <note>
            Det är alltså flyktingfrågor, och jag hänvisar till ansvarig
            minister för närmare information om hur man arbetar för att förbättra
            vår flyktinghantering.
          </note>
          <note type="speaker">
            Anf. 100 PER LAGER (mp):
          </note>
          <note>
            Fru talman! Barn är aldrig ansvariga, och barn är aldrig skyldiga.
            Det anser också ministern. Därför är frågan i stället denna: Är
            den svenska regeringen skyldig att ge dessa barn samma rättigheter
            som andra barn har? Nu nämnde ministern sjukvård, och det finns
            andra rättigheter, t.ex. rätt till trygghet, rätt till omvårdnad
            och sådant som är oerhört viktigt. Vi kan aldrig anklaga barnen
            för att vara skyldiga till att de befinner sig i den situation
            som de är i, utan vi har ett ansvar att ge dem detta i vårt land.
          </note>
          <note>
            Anf. 101 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Givetvis har vi ett ansvar även för hur de här barnen
            har det när de befinner sig i vårt land.
          </note>
          <note>
            Skolministern informerar mig här om att det till hösten kommer
            en proposition som rör dessa barns skolgång. Flyktingbarn för
            vilka asylfrågan fortfarande är under beredning ska ha rätt att
            gå i skola ända upp i gymnasieåldern. Det är en aspekt som naturligtvis
            är viktig.
          </note>
          <note>
            Jag utgår från att alla de departement som är berörda av olika
            aspekter av de här barnens situation försöker lösa dem, så att
            vi uppfyller de krav som barnkonventionen ställer och som vi själva
            faktiskt ställer på oss såsom ett civiliserat och humant land.
          </note>
          <note type="speaker">
            Anf. 102 TALMANNEN:
          </note>
          <note>
            Denna frågestund är därmed avslutad. Det har varit ovanligt många
            som har velat ställa frågor denna gång - kanske stimulerade av
            den fina insats som ungdomarna gjorde här i fredags. Jag tackar
            för detta.
          </note>
          <note>
            Men vi måste tyvärr sluta nu.
          </note>
          <note>
            9 § Skolans utveckling
          </note>
          <note>
            Föredrogs utbildningsutskottets betänkande 1999/2000:UbU10
          </note>
          <note>
            Skolans utveckling (förs. 1998/99:RR8).
          </note>
          <note type="speaker">
            Anf. 103 LARS HJERTÉN (m):
          </note>
          <note>
            Fru talman! Betänkandet Skolans utveckling bygger på Riksdagens
            revisorers förslag Skolverket och skolans utveckling. Utskottet
            behandlar också en moderat partimotion som är väckt med anledning
            av händelse av större vikt, som det heter. Den skrevs sedan Skolverket
            publicerat en rapport om situationen i grundskolan, och den är
            onekligen alarmerande för alla som är intresserade av att våra
            barn och ungdomar ska få den grund som en bra skola kan ge.
          </note>
          <note>
            Revisorernas rapport är kritisk till hur den nationella skolan
            fungerar i praktiken. Man konstaterar helt enkelt att de mål som
            sattes upp vid riksdagens beslut om mål- och resultatstyrning
            av skolan inte har påverkat utbildningen så som de borde. Man
            konstaterar också att elevernas kunskaper har försämrats under
            90-talet, alltså sedan kommunaliseringen av skolan genomfördes.
            Och Skolverket, som ska följa upp läroplanens olika målformuleringar,
            har inte fullgjort sin uppgift på ett tillfredsställande sätt.
            Därför menar revisorerna att det inte går att säkert bedöma elevernas
            färdigheter. De föreslår att regeringen gör klart vad målen egentligen
            står för.
          </note>
          <note>
            Man framför också specifika krav på Skolverkets uppföljning och
            tydlighet när det gäller utvärderingen. Rent allmänt vill man
            ha ett mera offensivt skolverk, bl.a. att verket ska genomföra
            mer tillsyn på eget initiativ.
          </note>
          <note>
            Revisorerna, som ofta diskuterar ekonomiska frågor, pekar på
            att Sverige är det OECD-land som satsar mest av sin bruttonationalprodukt
            på grundskoleutbildning. Men, menar man, det saknas en analys
            av hur skolorna använder sina resurser. Skolverket skriver ändå
            att skolorna inte fördelar sina resurser efter elevernas behov.
            Bl.a. detta gör att revisorerna föreslår att regeringen tar initiativ
            till en oberoende utbildningsekonomisk analys och ger Skolverket
            i uppgift att utforma ett program för skolförbättring.
          </note>
          <note>
            Man tycker också att riksdagen måste få ett bättre underlag för
            sina beslut, framför allt när det gäller skolornas resurser och
            undervisningens resultat.
          </note>
          <note>
            Fru talman! Vi föreslår i reservation 5 tillsammans med Folkpartiet
            att det ska inrättas ett nationellt fristående kvalitetsinstitut.
            Kvalitetsfrågorna bör få en starkare ställning i skolan, och då
            kan vi inte fortsätta med den nuvarande organisationen. Skolverket
            ska bedriva myndighetsutövning och ta hand om tillståndsärenden,
            t.ex. när det gäller fristående skolor, precis som nu. Men granskningen
            av kvalitet och resultat bör föras över till ett fristående kvalitetsinstitut.
            Det ska alltså inte vara samma myndighet som sysslar med båda
            dessa viktiga uppgifter.
          </note>
          <note>
            I Kunskapslyftskommittén, som lämnade sitt betänkande i tisdags,
            enades vi om att det ska finnas två olika organ inom det här området
            när det gäller vuxenutbildning, dels en myndighet som kontrollerar,
            dels en myndighet som sysslar med främjande uppdrag. Det ska alltså
            vara två olika organ. Folkpartiet och Moderaterna tycker att vi
            också här ska ha ett fristående kvalitetsinstitut, men hela kommittén
            är alltså överens om att det ska finnas två olika organisationer,
            en för kontrollerande och en för främjande.
          </note>
          <note>
            Jag skulle då vilja fråga Socialdemokraterna och dess representant
            Torgny Danielsson: Är det inte bra att genomföra detta i ungdomsskolan
            också, som
          </note>
          <note>
            Torgny Danielssons partivänner vill när det gäller vuxenutbildningen?
          </note>
          <note>
            Jag möter ofta skolfolk och andra som är intresserade av den
            svenska skolan och som är oroliga för vad som håller på att ske.
            Har vi längre en nationell skola, frågar man sig, när skillnaderna
            är så stora mellan kommuner och mellan olika skolor? Får alla
            barn och ungdomar samma chans till en bra utbildning, oavsett
            var man bor? Det är många som inte kan svara ja på den frågan.
          </note>
          <note>
            Vi kan titta t.ex. på vad det kostar i olika kommuner att vara
            en grundskoleelev. I Övertorneå kostar en elev 73 100 kr. En kamrat
            som går i grundskolan i
          </note>
          <note>
            Trelleborg kostar kommunen 37 300 kr. Hälften av den här skillnaden
            i kostnader kan man inte förklara på objektiva grunder, säger
            Skolverket.
          </note>
          <note>
            Vi föreslår även i det här betänkandet en nationell skolpeng.
            Syftet med den är just att överföra ansvaret för skolans finansiering
            till staten. Genom att rikta anslagen direkt till skolorna garanteras
            alla elever och skolor likvärdiga förutsättningar. Vårt förslag
            gör det också betydligt enklare för elever och föräldrar att välja
            skola.
          </note>
          <note>
            Vi menar att det är nödvändigt att fatta beslut som gör det möjligt
            att i praktiken genomföra en nationell skola. Att något måste
            ske är ju också ett av lärarförbunden överens med oss om i dag.
          </note>
          <note>
            I reservation nr 1 tar vi upp de här frågorna med utgångspunkt
            från revisorernas rapport, och vi vill tydliggöra läroplanens
            olika mål. Vi betonar också starkt att reformarbetet måste förankras
            bland skolans personal, särskilt bland lärarna. Det är viktigt
            att lärarna får kontinuerlig information om nationella krav, och
            vi vill ge Skolverket i uppdrag att utarbeta ett skolförbättringsprogram
            som är riktat just till lärarna.
          </note>
          <note>
            I den moderata partimotionen, som alltså bygger på rapporten
            från Skolverket som kom i februari med utgångspunkt från betygen
            i årskurs 9 vårterminen
          </note>
          <note>
            1999, konstaterar vi att läget i grundskolan är så allvarligt
            att konkreta åtgärder måste vidtas. Nästan en av fyra elever lämnar
            enligt Skolverket undervisningen i grundskolan utan att ha uppnått
            målen för betyget
          </note>
          <note>
            Godkänd i ett eller flera ämnen. Motsvarande siffra
          </note>
          <note>
            1998 var en av fem elever. Det har alltså blivit sämre.
          </note>
          <note>
            Det finns väldigt många siffror. Jag ska inte trötta kammarens
            här närvarande ledamöter med att läsa upp hela den rapport jag
            har med siffror som pekar åt fel håll.
          </note>
          <note>
            Skolverket uttrycker läget som så att vi är på väg åt fel håll.
            Jag tror inte att man behöver vara särskilt oppositionell för
            att reagera mot regeringens underlåtenhet att handla. Det är oppositionens
            uppgift att reagera, och det menar jag att vi har gjort. Vi har
            haft en särskild debatt om skolan, och vi har senast i det betänkande
            vi just nu diskuterar pekat på de stora problem som råder. Vi
            är överens om den första reservationen.
          </note>
          <note>
            Om det är oppositionens roll att reagera är det regeringens uppgift
            att regera, men man kan inte med den bästa vilja i världen påstå
            att vår nuvarande regering regerar så att man märker det ute i
            skolorna. Då har vi ändå en nationell skola.
          </note>
          <note>
            Det är därför som vi vill ha en heltäckande nationell handlingsplan
            för grundskolan. Låt mig peka på några centrala punkter som ett
            sådant program ska innehålla.
          </note>
          <note>
            För det första: Elever och föräldrar ska få besked om den enskilde
            elevens studieresultat och förhållande till de nationella målen
            och skriftlig information varje termin under hela grundskolan.
            Får man tydlig information kan man också sätta in åtgärder i tid.
          </note>
          <note>
            Det ställdes en fråga om betyg under frågestunden för en stund
            sedan. Då sade skolministern så här: Om betyg används på rätt
            sätt är betyg bra. Då kan jag säga så här: Om skriftlig information
            används på rätt sätt är skriftlig information bra.
          </note>
          <note>
            För det andra: Elever som löper risk att inte nå de nationella
            målen måste få stöd och hjälp. Regeringen får därför tydliggöra
            formerna för individuella åtgärdsprogram. Om man inte fullgör
            sina uppdrag måste Skolverket vidta åtgärder mot skolan eller
            mot kommunen.
          </note>
          <note>
            För det tredje: Om en skola inte klarar uppgiften trots att den
            fått upprepade påstötningar om detta ska
          </note>
          <note>
            Skolverket ha rätt att stänga skolan och inte öppna den förrän
            man kan garantera rejäla förbättringar. Det är ju så med andra
            arbetsplatser också. Detta är i första hand för elevernas skull.
            De ska inte behöva gå i en dålig skola, men det är också viktigt
            att lärarna vistas i en bra arbetsmiljö.
          </note>
          <note>
            För det fjärde: Ge lärarna bättre förutsättningar att klara sitt
            jobb. Lärarna är faktiskt skolans viktigaste resurs. De måste
            ges utökade möjligheter att vidareutbilda sig, och det måste finnas
            många olika karriärvägar för ambitiösa och engagerade lärare.
            Det ska inte vara så att duktiga engagerade lärare lämnar skolan,
            vilket i dag sker i ganska stor utsträckning.
          </note>
          <note>
            För det femte: Se över skolans inriktning, så att den kan möta
            olika elevers behov och förutsättningar.
          </note>
          <note>
            Man bör se varje elev som den individ han eller hon är. Individuella
            studieplaner är förstås i det sammanhanget ett viktigt hjälpmedel.
          </note>
          <note>
            Jag yrkar med detta bifall till reservation 1 under mom. 6, där
            man kräver en nationell handlingsplan.
          </note>
          <note>
            Fru talman! Jag vill avsluta med att tala en del om det som är
            positivt i skolan i dag. Vi har fått ett väldigt stort föräldraengagemang
            över praktiskt taget hela landet. Engagemanget föds visserligen
            ofta i ett missnöje med de egna barnens skola, men vänds inte
            sällan i något positivt. Under de senaste veckorna har föräldrar
            i några av min kommuns grannkommuner i
          </note>
          <note>
            Skaraborg sagt att de vill starta friskolor. De vill engagera
            sig direkt i sina barns skolor. Det kan bero på att kommunen t.ex.
            lägger ned en skola på landsbygden - en skola som är livsviktig
            för orten. Man har sagt att man behöver 40 elever för att starta,
            och i dag har man redan 60 intresseanmälningar.
          </note>
          <note>
            Då är det givetvis oroande när ledande socialdemokrater startar
            en organisation mot friskolor. Jag vill fråga Torgny Danielsson
            hur han ser på detta. Vilken är den officiella uppfattningen från
            regeringspartiet i denna fråga? Vill ni även fortsättningsvis
            låta Skolverket ge klartecken till nya friskolor, eller vill ni
            sätta stopp för det?
          </note>
          <note>
            Det finns många skolor - friskolor och kommunala skolor - som
            arbetar mycket målmedvetet med att möta den unga generationens
            berättigade krav på en bra utbildning, och det är viktigt med
            goda förebilder. Svenska kommunförbundet har en kvalitetsutmärkelse
            - Svensk Skola. Man väljer i hård konkurrens varje år en skola
            som får denna utmärkelse. Jag vet att den har betytt mycket för
            många skolor, och den utvalda skolan har varit en bra förebild.
          </note>
          <note>
            Den punkt som Kommunförbundet anser vara den viktigaste av fem
            olika punkter gäller att man ska ha lust att lära, för utan lust
            att lära kan man inte erövra nya kunskaper.
          </note>
          <note>
            Allra sist vill jag säga följande: När grundskolans elever nästa
            år ska söka till gymnasiet är det möjligt att det finns ett nytt
            programutbud på gymnasiet.
          </note>
          <note>
            Regeringen håller på att tillsätta en utredning som ska göra
            en översyn av de olika gymnasieprogrammen.
          </note>
          <note>
            Jag gissar att man i dagarna tittar på direktiven till den utredningen.
            Det har sagts att det ska finnas färre ingångar men fler utgångar.
          </note>
          <note>
            Vad jag skulle vilja peka på är att man i första hand ska utgå
            från att göra gymnasiestudierna mer flexibla än de är i dag. Eleverna
            ska t.ex. kunna välja om under resans gång och komplettera betyg
            under de tre gymnasieåren. Inget program ska vara alltför fast.
          </note>
          <note>
            Det får inte vara så att endast det individuella programmet ger
            eleverna en verklig valmöjlighet. Den möjligheten måste också
            finnas inom de olika nationella programmen.
          </note>
          <note type="speaker">
            Anf. 104 ERLING WÄLIVAARA (kd):
          </note>
          <note>
            Fru talman! Vi debatterar i dag betänkandet
          </note>
          <note>
            UbU10 Skolans utveckling. Det är en angelägen fråga som berör
            hela vårt samhälle. Det handlar om vår framtid.
          </note>
          <note>
            Anledningen till detta betänkande är bl.a. Riksdagens revisorers
            skrivelse Skolverket och skolans utveckling. Revisorernas skrivelse
            är ingen munter läsning. Den pekar på en oroande utveckling av
            skolan - en utveckling som inte skett över en natt utan som många
            i skolvärlden under en lång tid känt till och också varnat för.
          </note>
          <note>
            Många av de problem som skolan brottas med i dag har sin grund
            i en kollektivistisk princip. Alla ska lära sig ungefär lika mycket
            på ungefär samma sätt på ungefär samma tid och vid ungefär samma
            tidpunkt i livet. Men elever är inte ett kollektiv. Det handlar
            om många enskilda personligheter, och var och en har de sina begåvningar,
            sina intressen och därmed också sina behov. Ett flexibelt system
            är en förutsättning för att man ska kunna möta elevers olika behov.
          </note>
          <note>
            Fru talman! Revisorerna anser i sin skrivelse att det finns behov
            av åtgärder inom tre huvudområden, nämligen nationella krav på
            utbildning, skolornas resursanvändning och Skolverkets roll. De
            pekar i sin rapport på tydliga problemområden både när det gäller
            implementeringen av det målstyrda skolsystemet och frågor som
            är mer relaterade till själva undervisningen.
          </note>
          <note>
            Det finns alltför många brister i varje led i styrkedjan. För
            att driva den målstyrda skolan krävs samverkan mellan alla parter
            - lärarna, rektorerna, kommunerna och Skolverket. Detta har Kristdemokraterna
            tillsammans med Moderaterna, Folkpartiet och
          </note>
          <note>
            Centerpartiet velat lyfta fram i en gemensam reservation.
          </note>
          <note>
            Fru talman! Många delar den uppfattningen att ett land som försummar
            skolan begår självmord. Den ekonomiska tillväxten, social gemenskap
            och välfärd blir inte vad vi önskar om skolan försummas. Om vi
            misslyckas med skolan dras förutsättningarna för den sociala tryggheten
            undan.
          </note>
          <note>
            Låt mig säga att mycket fungerar bra i skolan i dag, men vi kan
            heller inte blunda för att den svenska skolan genomgår en kris.
            Det behövs målmedvetna krafttag för att möta skolans problem.
          </note>
          <note>
            Det första problemet är att alltför många elever lämnar skolan
            utan tillräckliga kunskaper. Ändå är kanske inte bristen på kunskap
            det allra största problemet. Det är en konsekvens av att andra
            problem i skolan inte har lösts. Sverige ligger internationellt
            sett högt när det gäller kunskap i kärnämnena, men vi kristdemokrater
            kan inte känna oss nöjda när 22,7 %
          </note>
          <note>
            av eleverna inte når Godkänd i ett eller flera ämnen.
          </note>
          <note>
            Utvecklingen är oroande. Andelen elever som inte klarar Godkänd
            har ökat år från år.
          </note>
          <note>
            Tusen klockor borde för länge sedan ha börjat ringa i åtminstone
            utbildningsutskottets ledamöters huvuden. Vart är vi på väg? Vad
            är det som är fel?
          </note>
          <note>
            Kristdemokraterna menar att åtgärder behövs nu och inte i morgon.
          </note>
          <note>
            Fru talman! I Sverige har vi den bästa tänkbara pedagogiken i
            skolan. Skoleleverna har tillgång till datorer. De har tillgång
            till alla tänkbara kunskapsdatabaser runtom i världen via Internet.
            Vi ligger i topp i Europa när det gäller att satsa ekonomiska
            resurser på skolan. Ändå är utvecklingen som den är.
          </note>
          <note>
            Alltfler lärare känner sig utbrända. Eleverna protesterar mot
            att det blir allt färre vuxna i skolan. Senast nu på morgonen
            fick vi höra om elever som vägrar gå till lektionerna därför att
            antalet lärare på deras skola kraftigt ska minskas.
          </note>
          <note>
            Skollagen säger att eleverna ska genomgå en harmonisk utveckling
            i skolan. Det är beställningen, men många elever är olyckliga
            i dag. De varken mognar i harmoni eller tillägnar sig erforderliga
            kunskaper.
          </note>
          <note>
            Åtgärder måste vidtas. Det är dags att bryta den onda cirkeln
            och målmedvetet förändra svensk skola. Varje barn har rätt till
            någon som tar på sig ansvaret för dess fostran. Föräldrar och
            vuxna måste ta sig tid för barnets bästa. Elevernas utveckling
            sker i ett samspel mellan hem och skola. Det är av stor vikt att
            lyhördheten gentemot föräldrarna får öka. Ett annat stort bekymmer
            är den stökighet som tenderar att öka i skolsalarna. Vi måste
            få ordning och reda i skolan.
          </note>
          <note>
            Det är som rektor Hilly Andersson i Luleå uttryckte det: Det
            är stor brist på vanlig hederlig hyfs i skolan.
          </note>
          <note>
            Fostran, uppförande och ordning och reda är begrepp som hör ihop
            med lärande. Vi måste möta grundproblematiken och återuppta arbetet
            med att skapa en god lärande miljö. Då kommer också eleverna att
            såväl få kunskaper som lära sig hur man ska uppföra sig mot varandra.
          </note>
          <note>
            Ca 100 000 elever mobbas i våra skolor. Det räcker inte med social
            kompetens för att förhindra mobbning i skolan. Det krävs en bra
            och innehållsmässig kunskap om värdegrunden tillsammans med värderingar
            och attityder. Kristdemokraterna anser att mobbning aldrig kan
            och får accepteras i någon form.
          </note>
          <note>
            Alla elever ska ha rätt till en kvalitetssäkring i skolan som
            innebär att de ska vara trygga i en positiv miljö.
          </note>
          <note>
            Därför är det praktiska arbetet med en tydlig värdegrund som
            utgår från den 2 000 år gamla gyllene regeln en bra medicin mot
            mobbning.
          </note>
          <note>
            Fru talman! Jag försöker inte måla upp någon skräckbild av situationen
            i skolan utan försöker göra en beskrivning av det som sägs i olika
            rapporter och som många rektorer, lärare och elever uppger. För
            oss kristdemokrater är det obegripligt att majoriteten i utskottet
            inte är beredd att verka för ett framtagande av en nationell handlingsplan
            för skolan för att komma till rätta med problemen. En satsning
            på en nationell handlingsplan, som Moderaterna föreslår i sin
            motion och som Kristdemokraterna, Folkpartiet och
          </note>
          <note>
            Centerpartiet har ställt sig bakom, borde rimligen ha vunnit
            gehör hos en majoritet i utskottet. Men tyvärr har Socialdemokraterna,
            Vänsterpartiet och Miljöpartiet valt att avslå motionen. Jag kan
            inte tolka det på något annat sätt än att dessa partier inte tycker
            att problemen i skolan är så stora att några åtgärder behövs.
            Eller är det så att initiativet kommer från fel håll? Enligt kristdemokraternas
            mening är skolan alldeles för viktig för att offras på partitaktikens
            altare.
          </note>
          <note>
            Fru talman! Den svenska skolan är i kris. Problemen måste mötas
            med krafttag. Det är hög tid att införa en nationell handlingsplan
            för att man ska komma till rätta med problemen. Det är en handlingsplan
            som åtminstone borde innehålla följande punkter enligt kristdemokraternas
            mening:
          </note>
          <note>
            1. Man ska införa en daglig etiksamling i skolan. I
          </note>
          <note>
            varje dagstidning kan man hitta ämnesområden som ger uppslag
            till etiska resonemang som hjälper oss att förstå hur vi påverkas
            av varandras beteende.
          </note>
          <note>
            2. Arbetsmiljön i skolan måste förbättras. Vi måste vara lika
            måna om arbetsmiljön i skolan som vi är om den på vilken annan
            arbetsplats som helst.
          </note>
          <note>
            3. Man ska skriva in föräldrarna i skolan och upprätta ett kontrakt,
            så att skolan, föräldrarna och eleverna vet vad som är deras ansvar.
          </note>
          <note>
            4. Läraryrket måste uppvärderas. De bästa och duktigaste studenterna
            måste lockas till läraryrket.
          </note>
          <note>
            5. Det handlar om kunskap och gymnastik. Det kan låta märkligt,
            men eleverna ska få båda delarna genom skolan. Det är nödvändigt
            med idrott för folkhälsan men också för att koncentrationen under
            de timmar då eleverna måste sitta stilla ska öka.
          </note>
          <note>
            Fru talman! Kristdemokraterna står självfallet bakom samtliga
            reservationer som vi är delaktiga i, men för tids vinnande nöjer
            jag mig med att yrka bifall till reservation 4, under mom. 4.
            Tack!
          </note>
          <note type="speaker">
            Anf. 105 SOFIA JONSSON (c):
          </note>
          <note>
            Fru talman! Jag anser att utbildning är ett av de viktigaste
            inslagen i en politik för att slå vakt om alla människors lika
            möjligheter. Investeringar i utbildning är av avgörande betydelse
            för såväl samhället som för de människor som lever där. En politisk
            rättvisa måste i stor utsträckning bygga på en politik för att
            man ska erbjuda alla lika möjligheter till en bra utbildning.
          </note>
          <note>
            Kunskap är makt. Det handlar om makt att förändra sitt liv och
            möjlighet att fullt ut vara medborgare.
          </note>
          <note>
            Därför anser jag att det är oacceptabelt att var fjärde elev
            tvingas lämna skolan utan tillräckliga kunskaper.
          </note>
          <note>
            Det är ju när skolan inte förmår att ge tillräckliga kunskaper
            som människor och elever hamnar i vanmakt och till sist inte ens
            orkar ha några egna drömmar.
          </note>
          <note>
            Vi måste se till att det finns förutsättningar för att alla elever
            ska klara kunskapsmålen. Det gör vi genom att gemensamt lyfta
            skolan, inte bara genom ökade resurser utan genom att se till
            att just varje elev ges möjlighet att få bra kunskaper.
          </note>
          <note>
            Vi vet att det finns problem. Vi känner till dem alla och har
            diskuterat dem flera gånger, men nu krävs det konkreta åtgärder.
            Framför allt handlar det om att redan nu visa på att vi tar situationen
            på allvar, visa på ett ledarskap och ge en ny kraft till dem som
            jobbar i skolan. Vi i Centerpartiet har under det senaste ett
            och ett halvt året efterfrågat en konkret handlingsplan för skolan
            från regeringen. Vi vill fokusera på tre saker.
          </note>
          <note>
            Det första gäller de viktigaste kunskaperna för eleverna: svenska,
            engelska och matematik. Det andra handlar om makten i skolan,
            att man ska decentralisera makt och låta dem som befinner sig
            i skolan vara med och besluta. Det tredje handlar om att stärka
            lärarnas roll.
          </note>
          <note>
            När jag tidigare har frågat skolministern om vår idé om handlingsplan
            har hon sagt att saker och ting är på gång och att detta därför
            inte har varit aktuellt.
          </note>
          <note>
            Men än så länge har vi ju inte sett resultaten. Jag tycker också
            att regeringen missade chansen att ta ett helhetsgrepp om skolan
            i den proposition som vi har fått tidigare om vissa skolfrågor.
            Där hade man ju möjligheten att ta det här helhetsgreppet, att
            visa på en ny politik. I stället valde man att gå in på vissa
            detaljfrågor och lämna de stora frågorna olösta.
          </note>
          <note>
            Fru talman! Jag säger igen att skolans huvuduppgift att ge kunskaper
            måste fokuseras i mycket högre grad än vad som görs i dag. Alla
            elever ska lämna grundskolan med godkända kunskaper i svenska,
            engelska och matematik. Det måste inte vara så svårt.
          </note>
          <note>
            Det kan handla om att tidigt identifiera problem, att satsa resurser
            på speciallärare eller program för läsoch skrivutveckling och
            individuella studieplaner för alla.
          </note>
          <note>
            Det som gör mig lite fundersam är bl.a. det förslag som kommer
            från kristdemokraterna. De pratar också om att vi måste öka kunskaperna.
            Ett av de stora förslag som de lägger fram handlar om att det
            ska vara en etiksamling i skolan. Jag skulle vilja fråga
          </note>
          <note>
            Erling Wälivaara hur just den timmen i skolan skulle medföra
            att vi får elever med ökade kunskaper.
          </note>
          <note>
            Majoriteten i utskotten menar att målet att alla elever ska klara
            kunskapsmålen är väldigt högt ställt.
          </note>
          <note>
            Vidare skrivs det att man i en obligatorisk skola inte kan ge
            avkall på ambitionsnivån att alla elever faktiskt ska nå målen
            för grundskolan. Man skriver att man måste vara medveten om att
            alla elever inte når målen samtidigt och på samma sätt.
          </note>
          <note>
            Jag är övertygad om att alla elever kan lära men att de gör det
            på olika sätt och på olika tid. Jag accepterar inte det synsätt
            som majoriteten verkar ha som innebär att man sänker kraven för
            elever med inlärningsproblem. De eleverna ska i stället ges stöd
            och den extratid som krävs för att de ska kunna tillgodogöra sig
            kunskaperna. Det är ju inte tiden, som sagt, utan kunskaperna
            som är det viktigaste.
          </note>
          <note>
            I betänkandet går det också att läsa att majoriteten anser att
            en alldeles för stor del av eleverna går ut grundskolan utan godkända
            betyg. Man visar återigen på problemen, men man ger ingen samlad
            lösning.
          </note>
          <note>
            Och jag tycker inte att det stämmer överens med de ord som vi
            har kunnat höra från skolministern tidigare, då hon har sagt att
            krafttag nu kommer att tas för att stärka grundskolan. Om de krafttagen
            skulle tas, och om de orden var allvar, hade vi inte sett det
            betänkande som vi ser i dag, utan det skulle ha avslagits.
          </note>
          <note>
            Resurserna till skolan är som sagt enormt viktiga.
          </note>
          <note>
            Men vi är ju medvetna om att de inte ensamma avgör skolans kvalitet.
            Och precis som revisorerna skriver så är den svenska skolan en
            av de dyraste i världen, men resultatet motsvarar inte kostnaderna.
            Delvis beror det på att skolans resurser försvinner i andra verksamheter
            än just i undervisningen. Lokalkostnaderna är den största delen.
            På många håll genomförs det också i dag nya besparingar i fråga
            om undervisningen. Men lokalkostnaderna fortsätter att skena.
          </note>
          <note>
            Skolans resurser fördelas alltså inte efter elevernas behov.
          </note>
          <note>
            Utifrån detta tycker jag att det borde göras en utvärdering av
            hur kommunernas anslag till skolan fördelas och hur mycket av
            resurserna som faktiskt går till skolans huvuduppgift, att undervisa
            eleverna.
          </note>
          <note>
            Fru talman! Ett annat steg när det gäller att öka kvaliteten
            är att stärka skolans egen roll med ökat ansvar och makt så att
            man lokalt kan forma en bra skola för eleverna. Det måste förenas
            med ett statligt ansvar för att upprätthålla likvärdigheten, inte
            för att öka likformigheten genom centralisering eller en ny statlig
            detaljreglering som vi kunde höra t.ex. Lars
          </note>
          <note>
            Hjertén från Moderaterna säga i dag. Skolministern har också
            varit inne på det tidigare.
          </note>
          <note>
            Jag vill göra tvärtom. Jag vill att de som vet hur skolan ser
            ut, nämligen lärarna, skolledarna och eleverna, måste få förtroende
            att utforma skolans vardag.
          </note>
          <note>
            Grundtanken ska vara att flytta makten ut till de enskilda skolorna
            ända in i klassrummen. Då har ju de som har kunskaperna om skolan
            också makten över resurserna. Det är dags att fullfölja decentraliseringen
            av skolan fullt ut.
          </note>
          <note>
            Jag anser också att skolledarna bör ges en starkare roll i skolans
            utvecklingsarbete. Jag tycker att det är angeläget att skolledaren
            själv får möjlighet att besluta om viktiga stödfunktioner för
            skolledarrollen i t.ex. form av administrativt stöd, så att skolledaren
            också får tid att leda skolans pedagogiska utveckling.
          </note>
          <note>
            En mer självständig roll för ledaren bör beslutas i varje kommun.
            En önskvärd utveckling är att kommunerna i större utsträckning
            skriver kontrakt med rektorerna som reglerar såväl kunskapsmål
            som vilka resurser som rektorn förfogar över och rektorns befogenheter
            i övrigt. Rektorer som inte når upp till de överenskomna målen
            tycker jag borde bytas ut.
          </note>
          <note>
            Det krävs också medvetna kvalitetssatsningar genom att ett nationellt
            kvalitetsinstitut inrättas, vilket
          </note>
          <note>
            Centerpartiet länge har förordat. Där kan t.ex. lärarorganisationerna
            och kommunförbund vara huvudmän. Kvalitetsinstitutet bör följa
            och stödja kommunernas egen utvärdering genom jämförande sammanställningar,
            rådgivning och metodutveckling. Och detta går ju hand i hand med
            revisorernas intentioner om att stärka skolans utveckling och
            kvalitet. Fru talman! Därmed vill jag yrka bifall till reservation
            5
          </note>
          <note>
            under mom. 5.
          </note>
          <note>
            Majoriteten skriver i betänkandet att man förutsätter att de
            instrument som finns för kvalitetsutveckling och kvalitetssäkring
            utvecklas och förstärks. Jag skulle vilja fråga socialdemokraternas
            representant i dag: Hur anser man då att de kommer att stärkas?
            Det ger man nämligen inget svar på i betänkandet.
          </note>
          <note>
            Fru talman! Centerpartiet och andra partier har sedan hösten
            1998 krävt att åtgärder ska vidtas för att möta de problem som
            finns i skolan. I Centerpartiets tidigare motioner har vi presenterat
            en rad förslag som skulle kunna gå att förverkliga omedelbart
            utan vidare utredning och som skulle skicka en tydlig signal till
            skolan om att vi tar skolans utveckling och talet om att stärka
            den på allvar.
          </note>
          <note>
            Det råder alltså ingen brist på konkreta förslag från oppositionen
            och från Centerpartiet. Vi anser att det är hos regeringen som
            ansvaret nu ligger för att presentera dessa konkreta förslag till
            åtgärder för riksdagen. Fru talman! Jag hoppas att regeringen
            nu tar sig samman och lägger fram en handlingsplan, ett handlingsprogram,
            för en bättre och starkare skola där elevernas kunskaper sätts
            i fokus.
          </note>
          <note>
            Fru talman! Jag skulle vilja avsluta mitt anförande med att yrka
            bifall till reservation 1 under mom. 1
          </note>
          <note>
            och 6 och säga att jag självfallet står bakom övriga yrkanden
            från Centerpartiet men väljer att reservera mig på dessa punkter.
          </note>
          <note type="speaker">
            Anf. 106 ERLING VÄLIVAARA (kd) replik:
          </note>
          <note>
            Fru talman! Jag ska svara på Sofia Jonssons direkta fråga hur
            etiksamtal kan ge eleverna ökade kunskaper. Vi säger att etiksamtal
            behövs för att vi ska lära oss leva med varandra och förstå varandra.
          </note>
          <note>
            De behövs för att eleverna ska uppfatta och förstå att vi behöver
            ordning och reda i skolan.
          </note>
          <note>
            Jag skulle vilja exemplifiera mitt svar till Sofia
          </note>
          <note>
            Jonsson, vilket kanske klargör hur viktigt det är med etiksamtal
            också för att förvärva kunskaper.
          </note>
          <note>
            Jag fick ett e-postmeddelande från en 14-årig flicka som beskrev
            att hon ständigt är mobbad i skolan. Hon skrev att hon under lektionerna
            hela tiden sitter och tänker på var hon ska gömma sig under rasterna
            för att hennes antagonister inte ska få tag på henne.
          </note>
          <note>
            Hur kan en sådan 14-årig flicka insupa lärdom?
          </note>
          <note>
            Inser inte även Sofia Jonsson att vi måste få ordning och reda
            och att vi måste få eleverna att förstå att man behandlar varandra
            med respekt så att alla kan få den lärdom som skolan ändå vill
            ge till eleverna?
          </note>
          <note>
            Detta är ett exempel på hur viktigt det är med etiska samtal.
          </note>
          <note type="speaker">
            Anf. 107 SOFIA JONSSON (c) replik:
          </note>
          <note>
            Fru talman! Jag är fortfarande fundersam. De lärare och de skolledare
            som jag har varit i kontakt med, och som jag kontinuerligt har
            kontakt med, och som jag lade fram det här förslaget från kristdemokraterna
            för kände sig nästan kränkta. Det första de uttryckte var att
            det är precis det som de gör hela dagarna i den allmänna pedagogik
            och i den undervisning som de håller på med. De samtalar och försöker
            stärka eleverna. De ser till att det finns en god sammanhållning,
            och de försöker se till att det finns bra grupper att arbeta i.
          </note>
          <note>
            Jag vet inte om Erling Wälivaara och kristdemokraterna också
            har ändrat uppfattning. Om jag kommer ihåg rätt när vi diskuterade
            förslaget från skolministern om ett ämne i social kompetens så
            var alla borgerliga partier överens om att det förslaget var dåligt,
            eftersom det också är någonting som ingår i lärarrollen - en pedagogik
            att införa social kompetens. Fru talman! Jag undrar om kristdemokraterna
            har ändrat uppfattning om det också?
          </note>
          <note type="speaker">
            Anf. 108 ERLING WÄLIVAARA (kd) replik:
          </note>
          <note>
            Fru talman! Jag kan försäkra Sofia Jonsson att
          </note>
          <note>
            Kristdemokraternas politik står fast. Vi har hävdat värdegrunden
            sedan vi kom in i riksdagen.
          </note>
          <note>
            Sofia Jonsson säger att lärarna säger att de inte kan förstå
            detta och att etiksamtal skulle vara förkastliga, eller i varje
            fall inte nödvändiga. Nu är det så illa att det finns oerhört
            mycket dold mobbning, det som eleverna inte vågar tala om för
            lärarna men som också lärarna nonchalerar. De tar inte tag i mobbningen.
          </note>
          <note>
            Sofia Jonsson säger att vissa lärare hävdar att det är detta
            som de dagligen sysslar med. Då måste jag säga att det ändå är
            100 000 elever varje år som mobbas i svenska skolor. Och jag tror
            inte att ens Sofia
          </note>
          <note>
            Jonsson anser att det är bra att det är så här utan att
          </note>
          <note>
            Sofia Jonsson också vill komma till rätta med både öppen och
            dold mobbning i skolan.
          </note>
          <note type="speaker">
            Anf. 109 SOFIA JONSSON (c) replik:
          </note>
          <note>
            Fru talman! Jag ska börja med att säga att jag tycker att värdegrunden
            och Värdegrundsprojektet är ett bra projekt. Det genomsyrar hela
            skolan. Det genomsyrar klasserna, och det genomsyrar det arbete
            som finns i varje grupp.
          </note>
          <note>
            Men det som Erling Wälivaara tar upp är att man ska ha en speciell
            etiktimme, ett samtal med eleverna i samlad klass, om jag förstår
            det rätt. Och om det är just mobbning som Erling Wälivaara och
            kristdemokraterna vill komma till rätta med så tror jag fortfarande
            inte att man kommer till rätta med detta genom att införa en speciell
            timme där den mobbade eleven ska ställa sig upp inför klassen
            och berätta om hur han eller hon känner och tänker.
          </note>
          <note>
            Däremot ser jag många andra sätt när det gäller möjligheterna
            att hantera mobbningen och att minska mobbningen. Bl.a. handlar
            det om att fortsätta med
          </note>
          <note>
            Värdegrundsprojektet och se till att eleverna får självkänsla.
            Det kan vi åstadkomma på flera olika sätt, t.ex. genom att se
            till att stärka eleverna i skolan
          </note>
          <note>
            - ge dem individuella studieplaner och satsa på kunskapen. Det
            tycker jag är det absolut viktigaste.
          </note>
          <note type="speaker">
            Anf. 110 ULF NILSSON (fp):
          </note>
          <note>
            Fru talman! Riksdagens revisorers rapport är en bakgrund till
            den här debatten. De har granskat Skolverket och skolans utveckling.
            Revisorerna konstaterar att nationella mål inte har påverkat utbildningen
            på det sätt som förutsattes när riksdagen en gång beslutade om
            mål- och resultatstyrda skolor. Skolverket har inte heller tydliggjort
            målen och systematiskt följt upp dem. Revisorerna föreslår därför
            att Skolverket mycket bättre ska lyfta fram målavvikelser och
            negativa utvecklingsmönster i skolan. Kort sagt menar revisorerna
            att Skolverket inte klart har redovisat alla de olika brister
            som uppenbarligen finns i vår skola.
          </note>
          <note>
            Om man översätter de här uppgifterna till vad de betyder i verkligheten
            för ett par föräldrar och deras pojke eller flicka i skolan så
            betyder det att deras barn inte får det som den svenska skolan
            har lovat att ge dem. Fastän målet är att ge tillräckliga kunskaper
            i att läsa, skriva och räkna riskerar alltså ditt barn att inte
            få den rätten tillgodosedd. Detta betyder att en av tio
          </note>
          <note>
            16-åringar inte får kunskaper nog för att börja på gymnasiet.
            Det betyder också att en tredjedel av dem som ändå kommer in på
            gymnasiet inte klarar av sin gymnasieutbildning och får sin gymnasiekompetens.
          </note>
          <note>
            Elever som behöver extra stöd och elever med invandrarbakgrund
            får i praktiken aldrig den chans i skolan som de skulle ha rätt
            till.
          </note>
          <note>
            Folkpartiet har de senaste åren föreslagit en rad reformer vid
            sidan av det som nu tas upp av revisorerna. Det handlar framför
            allt om att lyfta fram kunskapsmålet koncentrerat på skolans huvuduppgift
            som är utbildning. En rad sådana reformer skulle kunna vända utvecklingen
            i skolan.
          </note>
          <note>
            Det handlar om att sätta in hjälpen tidigt i grundskolans första
            årskurser.
          </note>
          <note>
            Det gäller att sluta skicka elever vidare till nivåer som de
            inte klarar av. Det är bättre att gå ett år extra i grundskolan
            än att misslyckas på gymnasiet.
          </note>
          <note>
            Det gäller att göra riktiga utvärderingar med nationella prov
            så tidigt som möjligt, gärna i årskurs 3.
          </note>
          <note>
            Eleverna ska inte fastna i snällfällan.
          </note>
          <note>
            Det gäller att förändra gymnasiet så att både elever med extra
            stort studieintresse och elever med mer yrkesinriktat intresse
            kan trivas och utvecklas där.
          </note>
          <note>
            Det gäller att utbilda och anställa speciallärare -
          </note>
          <note>
            en yrkesgrupp som i praktiken har försvunnit från den svenska
            skolan - och att utbilda dem på lärarhögskolorna, som i stort
            sett har upphört med denna utbildning. Nästan alla barn kan nämligen
            lära sig att läsa och skriva. Det tar bara lite olika tid för
            olika elever.
          </note>
          <note>
            Det gäller att utbilda fler lärare. Lärarbristen hotar skolans
            kvalitet på lång sikt. För att stoppa flykten från lärarutbildningarna
            måste stat och kommun visa att de värderar lärarna högre och ger
            lärarna stöd i deras arbete för en kunskapsskola.
          </note>
          <note>
            Det gäller att lyssna på lärarna när politikerna föreslår förändringar
            i skolan.
          </note>
          <note>
            Fru talman! Revisorerna påpekar att Sverige satsar en stor del
            av sin nationalprodukt på skolan jämfört med andra länder. Men
            alla de här resurserna fördelas inte rätt efter de behov som finns.
          </note>
          <note>
            Över huvud taget borde informationen bli bättre både om vilka
            mål som finns och om vilka olika möjligheter som finns när det
            gäller att använda resurserna på olika sätt i skolan. Rektorerna
            fungerar i verkligheten inte som de pedagogiska ledare de borde
            vara. Det finns ju faktiskt en del möjligheter att arbeta utifrån
            elevens behov även i dag i den svenska skolan men av någon anledning
            utnyttjas inte de möjligheterna.
          </note>
          <note>
            T.ex. finns möjligheten att använda tiden olika för olika elever.
            De allra flesta elever har alla förutsättningar att nå upp till
            skolans kunskapsmål. Det tar bara lite olika tid. Men hur många
            gymnasieskolor låter i verkligheten elever som skulle behöva det
            läsa en kurs i långsammare takt än de som är färdiga med kursen
            efter halva tiden? I dag har skolorna faktiskt den möjligheten.
            När vissa kommuner försöker leva upp till målet att kontinuerligt
            informera föräldrarna genom skriftlig information blir de kritiserade
            av
          </note>
          <note>
            Skolverket.
          </note>
          <note>
            Jag tror att en del av svårigheterna i den svenska skolan beror
            på vad som kanske kan kallas för politiska fördomar. Försöker
            en lärare låta eleverna ha en mer individuell studieplan med olika
            tid finns risken att läraren blir anklagad för att bedriva
          </note>
          <note>
            "nivågruppering". Det ordet är det faktiskt mer förbjudet att
            säga i en svensk skola än vad en svordom är och så har det varit
            sedan 70-talet. Lämnar en lärare skriftlig information ligger
            anklagelsen nära att betygen ska smygas in bakvägen.
          </note>
          <note>
            En väsentlig del av kritiken riktas mot Skolverkets dubbelroll.
            Å ena sidan ska Skolverket vara rådgivande och utvecklande. Å
            andra sidan ska Skolverket följa upp kvaliteten i skolan. Det
            är en mycket svår uppgift att samtidigt vara stödjande och rådgivande
            gentemot den som ska granskas och kontrolleras. Det är också en
            mycket svår uppgift att bedöma kvaliteten på verksamhet som en
            myndighet själv har bidragit till. Jag tycker att revisorernas
            kritik ger bra argument för Folkpartiets gamla förslag om att
            inrätta ett fristående kvalitetsinstitut. Kvalitetsgranskningen
            av skolan kan inte bara genomföras av de politiker och tjänstemän
            som själva är ansvariga för kvaliteten.
          </note>
          <note>
            Fru talman! Jag tror faktiskt att socialdemokratiska skolpolitiker
            och skolministern är bekymrade över de negativa rapporter som
            kommit de senaste åren men de vill eller vågar inte riktigt diskutera
            vad svårigheterna beror på.
          </note>
          <note>
            Nu har Riksdagens revisorer kommit med mycket allvarlig kritik.
            Men revisorerna har också en hel del förslag till utbildningsutskottet
            om vilka åtgärder som skulle kunna vända den negativa utvecklingen.
          </note>
          <note>
            Det handlar om att tydliggöra målen, ge bättre information till
            lärarna, förbättra utvärderingen, förbättra styrningen av skolan
            och göra en bred satsning på kompetensutveckling av ledarskapet
            i skolan. Men då väljer majoriteten i utskottet att gå i försvarsställning
          </note>
          <note>
            - åtgärder är redan vidtagna, regeringens senaste beslut kommer
            att förbättra situationen, pågående arbete kommer snart att visa
            upp förbättringar osv.
          </note>
          <note>
            Nej, nu borde det vara dags för ett brett samtal om skolan, dags
            att sätta sig ned och erkänna att det faktiskt finns en hel del
            i skolan som inte fungerar och dags att ta kritiken på allvar.
          </note>
          <note>
            Det viktigaste i den diskussionen är kanske inte vad Socialdemokraterna,
            Folkpartiet eller någon annan sade för tio år sedan, utan det
            viktigaste är att fler elever klarar sig bra och trivs i skolan.
            Folkpartiet menar att våra elever ute i skolorna har rätt att
            kräva att riksdagen tar de här problemen på allvar.
          </note>
          <note>
            Fru talman! För att spara tid nöjer jag mig med att yrka bifall
            till reservation 1 under mom. 1 och till reservation 5 under mom.
            5.
          </note>
          <note type="speaker">
            Anf. 111 TORGNY DANIELSSON (s):
          </note>
          <note>
            Fru talman! Riksdagens revisorer har lämnat ett förslag till
            riksdagen utifrån en ambitiös och värdefull granskning av grundskolans
            utveckling, Skolverkets uppföljning, utvärdering och tillsyn samt
            regeringens styrning av Skolverket.
          </note>
          <note>
            Revisorernas förslag överlämnades till riksdagen i slutet av
            maj 1999, dvs. för snart ett år sedan. Det är olyckligt att behandlingen
            av och debatten om förslagen kommer så här lång tid efteråt. Det
            är ju mycket som händer under ett år. Många debatter om situationen
            i skolan har genomförts under det gångna året.
          </note>
          <note>
            Det hade varit önskvärt att det här hade behandlats samtidigt
            som regeringens skrivelse Utvecklingsplan för förskola, skola
            och vuxenutbildning eftersom dokumenten kom samtidigt och berör
            samma ämne.
          </note>
          <note>
            Betänkandet rör också ett antal motioner, bl.a. en motion från
            moderaterna, väckt med hänvisning till bestämmelserna i 3 kap.
            15 § riksdagsordningen om motionsrätt med anledning av en händelse
            av större vikt. Denna händelse av större vikt var som jag uppfattade
            det en debattartikel om Skolverkets årliga statistiska redogörelse
            över elevernas betyg och andelen elever som inte nått målen.
          </note>
          <note>
            Det moderaterna nu lyfter fram som en angelägen fråga är en angelägen
            fråga och har alltid så varit.
          </note>
          <note>
            Varje ny elev som lämnar grundskolan utan att nå målen och med
            bristfälliga kunskaper är ett nytt motiv till att vi måste anstränga
            oss hårdare och inte alls slå oss till ro med det som också i
            debattartikeln konstaterades, nämligen att den svenska skolan
            vid en internationell jämförelse hävdar sig mycket väl och i vissa
            fall med absolut topplacering. Men hur är det med den svenska
            skolan jämfört med sig själv över tiden? Det är den intressanta
            frågan. Är de 22 % elever som i dag inte får godkänt i något ämne
            värre än att det som var tidigare, att 30 % hade 1:or eller 2:or
            i alla ämnen? Det är svårt att göra jämförelser när vi inte har
            ett bra jämförelsematerial.
          </note>
          <note>
            Fru talman! Att utskottets majoritet inte finner anledning att
            vidta några ytterligare åtgärder eller att ställa sig bakom vare
            sig Riksdagens revisorers förslag eller bifall till någon av de
            motioner som behandlas ska ses utifrån det faktum att det pågår
            och planeras en mängd olika insatser och åtgärder i syfte att
            utveckla såväl skolan som Skolverket. Därför yrkar jag bifall
            till utskottets hemställan i betänkande
          </note>
          <note>
            UbU10 i dess helhet.
          </note>
          <note>
            Fru talman! Skolan är i dag mål- och resultatstyrd, och ansvaret
            delas av staten, kommunerna och de enskilda skolorna. Regeringen
            har tillsammans med riksdagen ett övergripande ansvar för likvärdigheten
            och för att sätta upp tydliga och utvärderingsbara mål för verksamheten,
            men vi bidrar också aktivt till att initiera och stimulera till
            en skolutveckling för högre kvalitet och till att därigenom ge
            alla elever bättre möjligheter att uppnå målen. Låt mig nämna
            några exempel.
          </note>
          <note>
            Vi har här i kammaren i olika omgångar beslutat om att öka statsbidraget
            till kommuner och landsting för att ge ökade möjligheter till
            god kvalitet i vården, omsorgen och skolan. Sammantaget ökar statsbidragen
            och är drygt 21 miljarder högre i år än jämfört med 1996.
          </note>
          <note>
            Det som är mest oroande i dag i den här statistiken om skolornas
            resultat är att skillnaderna är så stora mellan olika kommuner
            och mellan olika skolor.
          </note>
          <note>
            Det finns skolor där alla elever når alla mål och skolor där
            bara varannan elev gör det. Detta visar på betydelsen av att såväl
            ekonomiska resurser som pedagogisk kompetens bör fördelas olika
            och efter behov - mer till dem som har större behov.
          </note>
          <note>
            Den förstärkning av utbildning i de sju kommuner i storstadsregionerna,
            den s.k. storstadssatsningen, är ett exempel på detta och är en
            angelägen åtgärd, där staten tillsammans med de aktuella kommunerna
            bl.a.
          </note>
          <note>
            satsar på att stärka språkutvecklingen i förskolan och skolan.
          </note>
          <note>
            Vidare kan nämnas det program med tio olika delprojekt som pågår
            sedan 1999 och som konkret stärker förutsättningarna för det kommunala
            utvärderingsarbetet samtidigt som den statliga granskningen härigenom
            också bli mer aktiv. För att genomföra tiopunktersprogrammet har
            regeringen avsatt 110
          </note>
          <note>
            miljoner kronor årligen under en treårsperiod.
          </note>
          <note>
            Ett annat nationellt skolutvecklingsprojekt omfattar sammanlagt
            nära en och en halv miljard kronor under tre år för en satsning
            på IT i skolan, mest känd under benämningen ITiS. Här handlar
            det om att ta till vara och utveckla de möjligheter som IT kan
            ha i form av ett pedagogiskt redskap. I det här sammanhanget är
            det inte minst spännande att se på betydelsen för elever med behov
            av särskilt pedagogiskt stöd. Där kan denna satsning öppna nya
            möjligheter till individuellt anpassad undervisning.
          </note>
          <note>
            Fru talman! Skolutveckling förutsätter en satsning på kompetensutveckling
            av skolans personal. Det är därför viktigt att se på lärarnas
            och skolledarnas roll och behov av såväl grundutbildning som vidareutbildning
            och fortbildning. I årets budgetproposition finns sammanlagt 500
            miljoner kronor för utvecklingsinsatser inom skolväsendet under
            perioden
          </note>
          <note>
            2000-2002, bl.a. för kompetensutveckling av lärare inom vissa
            strategiska områden. Under detta år kommer dessutom medel att
            avsättas för bl.a. kompetensutveckling av lärare inom det specialpedagogiska
            området och inom området språkutveckling.
          </note>
          <note>
            Förslaget om en reformerad lärarutbildning kommer inom kort att
            presenteras i en proposition till riksdagen. Den reformerade lärarutbildningen
            bygger på det initiativ som vi själva tagit i utskottet och det
            arbete som partierna gemensamt berett i en parlamentarisk utredning.
          </note>
          <note>
            Fru talman! I debatten om skolans kvalitet och
          </note>
          <note>
            Skolverkets roll vill jag lyfta fram betydelsen av att vi har
            ett barnperspektiv. De som är experter och som har den direkta
            upplevelsen och erfarenheten av skolan är ju barnen och ungdomarna
            själva.
          </note>
          <note>
            Kvalitet i skolan innebär inte bara resultat i form av godkända
            betyg utan även måluppfyllelse i en vidare bemärkelse. Detta omfattar
            även elevernas personliga utveckling och skolans arbetsklimat.
            Därför är utvecklingssamtalen så viktiga. Här ges eleven och föräldrarna
            kontinuerligt möjlighet till en dialog om innehållet i skolan,
            prestationerna, om hur kamratskap fungerar och trivseln i allmänhet.
            Utvecklingssamtalet ger grunden för en individuell studieplan
            för varje elev.
          </note>
          <note>
            Som komplement till Skolverkets statistik om skolan och betygen
            skulle det vara intressant om vi skulle kunna få en sammanfattande
            bild av den svenska skolan baserad på summan av alla de utvecklingssamtal
            som pågår i landet under ett år. Det går naturligtvis inte att
            göra i dag, men det skulle helt klart ge en mera nyanserad och
            innehållsrik bild av skolan av i dag, dess möjligheter såväl som
            dess utmaningar.
          </note>
          <note>
            Jag tycker att elever självklart ska ges möjlighet att delta
            i utvärderingen av skolan såväl i klassrummet som på olika nivåer
            i samhället. Det är en del av elevdemokratin och en naturlig del
            av kvalitetsutvecklingsarbetet. Det kanske i framtiden inte skulle
            vara så dumt om vi även på nationell nivå kunde öka barnens och
            ungdomarnas deltagande i utvärderingen av skolan.
          </note>
          <note>
            En djärv tanke, fru talman, är att vi i framtiden ska ha ett
            skolverk där även barnen medverkar och har en aktiv roll. Tack
            för ordet!
          </note>
          <note type="speaker">
            Anf. 112 LARS HJERTÉN (m) replik:
          </note>
          <note>
            Fru talman! Jag ställde två frågor till Torgny Danielsson. Hur
            ser han på att man har samma myndighet som kontrollerar och främjar
            verksamheten inom skolan och Skolverket när hans partivänner i
            vuxenutbildningssammanhang anser att det ska vara två skilda organ,
            inte samma utan en som kontrollerar och en som främjar? Här är
            det Skolverket som sköter båda dessa uppgifter.
          </note>
          <note>
            Sedan frågade jag hur han ser på den nya kampanj som man i det
            socialdemokratiska partiet startat mot friskolor. Det är ledande
            socialdemokrater med i den kampanjen.
          </note>
          <note>
            Torgny Danielsson sade att det var en debattartikel i Dagens
            Nyheter som gjorde att vi ville väcka en motion med anledning
            av en händelse av större vikt.
          </note>
          <note>
            Det är inte artikeln utan innehållet i artikeln, innehållet i
            Skolverkets rapport. Sedan råkade det stå i
          </note>
          <note>
            Dagens Nyheter, men det gör nästan alla viktiga händelser i dag.
          </note>
          <note>
            Betyg kan jämföras på olika sätt. Det är omöjligt att jämföra
            det gamla relativa betygssystemet med det betygssystem som vi
            har i dag. Om man gör en jämförelse mellan 1998 och 1999 årskurs
            9 blir det sämre
          </note>
          <note>
            1999 i årskurs 9 än 1998.
          </note>
          <note>
            Sedan säger Torgny Danielsson att det är bra med utvecklingssamtal.
            Det tycker jag också. Kan Torgny
          </note>
          <note>
            Danielsson tänka sig att man utvecklar samtalen till att också
            bli skriftliga som man som förälder kan ta med sig hem efter samtalet?
          </note>
          <note type="speaker">
            Anf. 113 TORGNY DANIELSSON (s) replik:
          </note>
          <note>
            Fru talman! Skolverkets uppgift i dag är att både stimulera till
            skolans utveckling och se till uppföljning, utvärdering och tillsyn.
            Det ser vi som en möjlighet att ha en myndighet som har en hög
            kompetens.
          </note>
          <note>
            Den del som sysslar med uppföljning, utvärdering och tillsyn
            kan mycket väl ge impulser till på vilket sätt Skolverket ska
            ha en aktiv och stödjande roll för skolutvecklingen.
          </note>
          <note>
            Sedan är det viktigt att poängtera att vilken form av myndighet
            vi har och hur den ser ut inte är det centrala, utan det centrala
            är ju att vi har en myndighet som på ett effektivt sätt kan utföra
            de arbetsuppgifter som den har ålagts.
          </note>
          <note>
            Vi har ju diskuterat friskolorna många gånger.
          </note>
          <note>
            Dem har vi och de är här för att stanna. Men det viktiga är ju
            att friskolor i sig inte är ett direkt mått på hög kvalitet. Friskolor
            måste på samma sätt som alla andra skolor underkasta sig den kvalitetsgranskning
            som vi kräver. Friskolor ska också vara öppna och en skola för
            alla.
          </note>
          <note>
            Sedan får inte friskolor på något sätt undergräva möjligheten
            för en kommun att bedriva bra skolverksamhet vid alla andra skolor.
            Därför är det viktigt att man följer utvecklingen.
          </note>
          <note type="speaker">
            Anf. 114 LARS HJERTÉN (m) replik:
          </note>
          <note>
            Fru talman! Jag tackar för svaren på mina frågor.
          </note>
          <note>
            Jag har inget emot Skolverket och dess kontrollerande verksamhet.
            Däremot finns det ett problem som
          </note>
          <note>
            Torgny Danielsson måste ha stött på när han har besökt skolor,
            att lärare och rektorer är lite tveksamma om vilken uppgift som
            Skolverket har när man är ute på en skola. Är det för att främja
            verksamheten eller är det för att kontrollera?
          </note>
          <note>
            Det är bl.a. av det skälet som vi vill ha två skilda myndigheter,
            och det har alltså alla fem socialdemokratiska ledamöter i Kunskapslyftskommittén
            accepterat att man ska ha när det gäller vuxenutbildning.
          </note>
          <note>
            Då vore det rimligt att ha det också i ungdomsutbildningen.
          </note>
          <note>
            När det gäller friskolor använder Torgny Danielsson samma ord
            som skolministern. De har kommit för att stanna, och det tycker
            jag är bra. Jag skulle vilja ställa en sista fråga till Torgny
            Danielsson: Vill Torgny Danielsson medverka till att man inte
            försämrar möjligheten för att bilda nya friskolor i fortsättningen,
            så att det är kommunerna som yttrar sig men Skolverket som fattar
            det slutgiltiga beslutet?
          </note>
          <note type="speaker">
            Anf. 115 TORGNY DANIELSSON (s) replik:
          </note>
          <note>
            Fru talman! Jag vet inte om vi är överens om vad det innebär.
            Jag tycker inte att friskolorna på något vis har en sämre situation.
            Däremot är det, som jag sade tidigare, angeläget att vi har samma
            syn på skolan oavsett om det är en allmän skola eller en friskola.
          </note>
          <note>
            Därför är det rimligt att det ställs samma krav när det gäller
            utbildad personal.
          </note>
          <note>
            Innan man får tillstånd att starta en skolan ska man klart ha
            redogjort för hur man kommer att lösa uppgiften. Det ska vara
            en seriös organisation eller huvudman som går in i verksamheten
            och som är beredd att ta det ansvar under den frihet som det innebär
            att bedriva en friskola.
          </note>
          <note>
            Men det får ju inte vara så, som vi har upplevt i många fall,
            att en friskola inte har någon seriös grund.
          </note>
          <note>
            Därigenom överlämpar man i sista stund de åtaganden som man en
            gång har gjort på kommunerna som då sätts i en väldigt svår situation
            när de får ta ansvar för en ny grupp elever som de inte har kunnat
            planera för.
          </note>
          <note type="speaker">
            Anf. 116 SOFIA JONSSON (c) replik:
          </note>
          <note>
            Fru talman! Torgny Danielsson inledde sitt anförande med att
            säga: Vi måste anstränga oss hårdare.
          </note>
          <note>
            Det finns en del problem bl.a. med att det är så många som lämnar
            grundskolan utan godkända betyg.
          </note>
          <note>
            Sedan tog Torgny Danielsson upp ett resonemang om att man kanske
            skulle se på hur många det var som hade ettor och tvåor tidigare
            - han nämnde en siffra på 30 %.
          </note>
          <note>
            För mig är det inte det viktigaste. Det viktigaste är hur situationen
            ser ut nu, att vi ska nå de gemensamma målen, att eleverna ska
            få godkända betyg.
          </note>
          <note>
            Om Torgny Danielsson menade allvar med orden att man måste anstränga
            sig hårdare och hitta nya sätt att lösa problemen, blir jag ännu
            mer förvånad när socialdemokraterna och majoriteten säger att
            man efter revisorernas förslag inte tänker vidta några åtgärder
            - det står på första sidan - och att man tänker avslå alltihop.
          </note>
          <note>
            Anser Torgny Danielsson och socialdemokraterna att det inte behövs
            något övergripande synsätt på skolan, att det inte behövs konkreta
            åtgärder som ska sättas in nu? Är det detta som är huvudanledningen
            till att socialdemokraterna inte vill lägga fram ett handlingsprogram
            för skolan?
          </note>
          <note type="speaker">
            Anf. 117 TORGNY DANIELSSON (s) replik:
          </note>
          <note>
            Fru talman! Man efterlyser en nationell handlingsplan. Samtidigt
            är det inte någon hemlighet för någon - allra minst i den här
            salen - att någon vecka innan Skolverkets rapport kom, kom det
            en skrivelse från regeringen där man klargör vilka åtgärder som
            man vill vidta för att utveckla skolan inom den närmaste tvåårsperioden.
          </note>
          <note>
            Skrivelsen innehåller en mängd olika förslag, och jag har redogjort
            för en del av dem här. Många av förslagen håller också på att
            genomföras i dag med verksamheter som är finansierade. Detta skulle
            man kunna döpa om till en nationell handlingsplan, om nu
          </note>
          <note>
            Sofia Jonsson och andra skulle önska det.
          </note>
          <note>
            Jag är oroad över att klyftorna ökar inom skolan.
          </note>
          <note>
            Varje elev som går ut skolan med otillräckliga kunskaper är ett
            motiv i sig för att vi måste bli bättre på att fördela de resurser
            som skolan har. Om det behövs, så ska skolan också ha mer resurser.
            Besluten om hur resurserna ska fördelas ska ligga så nära verksamheten
            som möjligt.
          </note>
          <note>
            Då frågar jag Sofia Jonsson: Stöder Sofia Jonsson moderaternas
            förslag om en nationell skolpeng? En sådan innebär ju att man
            mer eller mindre omyndigförklarar den lokala nivån, om pengarna
            ska fördelas från centralt håll. Hur stämmer det överens med
          </note>
          <note>
            Centerns syn på decentralisering och delaktighet på lokal nivå?
          </note>
          <note type="speaker">
            Anf. 118 SOFIA JONSSON (c) replik:
          </note>
          <note>
            Fru talman! Torgny Danielsson har väl hört mig ett antal gånger
            både ifrågasätta moderaternas idé om skolpeng och redogöra för
            mina egna förslag om en stärkt decentralisering. Jag talade i
            mitt anförande tidigare här i dag om att man borde låta skolorna
            få besluta om sig egen verksamhet.
          </note>
          <note>
            Torgny Danielsson hade en djärv tanke om att
          </note>
          <note>
            Skolverket också skulle kunna ta in barn. Varför inte?
          </note>
          <note>
            Men kan då socialdemokraterna tänka sig att gå med på Centerpartiets
            idé om att låta eleverna verkligen få vara med och utforma sin
            vardag på sin egen skola genom lokala skolstyrelser? Det ser jag
            som en oerhört stor sak för att stärka demokratin och för att
            stärka elevernas engagemang i deras egen utveckling.
          </note>
          <note>
            Tycker Torgny Danielsson att det är en bra tanke och kan man
            lägga fram ett sådant förslag?
          </note>
          <note type="speaker">
            Anf. 119 TORGNY DANIELSSON (s) replik:
          </note>
          <note>
            Fru talman! Det pågår ju en verksamhet när det gäller möjligheten
            för elever att aktivt delta i lokala skolstyrelser och att vara
            med i den demokratiska processen. Det kommer så småningom förslag
            på hur man skulle kunna permanenta den verksamheten.
          </note>
          <note>
            Men det viktigaste är att varje elev känner en delaktighet i
            sin egen lärandesituation till vardags. Det i sin tur handlar
            väldigt mycket om det förhållningssätt mellan barn och vuxna i
            skolan och vilket utrymme vi ger elever att ta ansvar för sitt
            eget lärande.
          </note>
          <note>
            Då ser vi skolan som mycket mer än något slags fabrik där man
            bara bedriver undervisning, som en del från borgerligt håll brukar
            poängtera, att skolans viktigaste uppgift är att bedriva undervisning.
          </note>
          <note>
            Det är bra att Sofia Jonsson klart deklarerar hur hon ser på
            moderaternas förslag om nationell skolpeng. Det visar än en gång
            att det är svårt - i alla fall för mig - att se ett samlat borgerligt
            alternativ till den förda skolpolitiken.
          </note>
          <note type="speaker">
            Anf. 120 ERLING WÄLIVAARA (kd) replik:
          </note>
          <note>
            Fru talman! Jag har ett par frågor till Torgny Danielsson och
            socialdemokraterna.
          </note>
          <note>
            För det första gäller det läget i skolan och ökningen av antalet
            elever som inte klarade betyget Godkänd från 20,4 % 1998 till
            22,7 % 1999. Delar Torgny Danielsson kristdemokraternas uppfattning
            att det är ett steg i fel riktning när antalet ökar? Det borde
            ju rimligtvis ske en minskning.
          </note>
          <note>
            För det andra: Hur ser Torgny Danielsson och socialdemokraterna
            på behovet av etiska samtal i skolan, vikten av att vi ska lära
            oss att leva med varandra, hur vi talar med varandra och hur vi
            umgås med varandra?
          </note>
          <note type="speaker">
            Anf. 121 TORGNY DANIELSSON (s) replik:
          </note>
          <note>
            Fru talman! Som jag tidigare sade ser jag allvarligt på varje
            elev som lämnar skolan utan att nå målet.
          </note>
          <note>
            Det är en utmaning i sig.
          </note>
          <note>
            Sedan tycker jag att man måste se på vad statstiken innehåller
            i ett lite längre perspektiv. Det är väldigt mycket som har hänt,
            och det är ett nytt betygssystem som nu används.
          </note>
          <note>
            Vi säger ofta att vi ska ha en skola för alla, där alla barn
            är olika men har samma värde. Det innebär att man utgår från att
            varje barn har olika behov av olika insatser och även att det
            tar olika lång tid för olika elever att uppnå målen. Därför tycker
            jag att den viktigaste statistiken kanske är att se hur det går
            för de här barnen på lite längre sikt, hur många som inte kommer
            att nå upp till målen om några år. Om man inte har nått upp till
            målen ska det vara en rättighet att få samhällets stöd också fortsättningsvis
            för att kunna nå upp till målen. Sedan är det inte rimligt att
            tro att antalet blir noll.
          </note>
          <note>
            Etiksamtal är för mig inget märkligt, utan de är en del av värdegrundsarbetet.
            Jag tycker inte att det behövs något särskilt ämne eller särskilt
            anpassad tid för dem, utan de ska naturligt ingå i skolans vardag
            i olika ämnen. Det kan vara svenska, religionskunskap eller filosofi.
            De bör naturligt ingå i ämnet idrott t.ex.
          </note>
          <note>
            när man talar om detta med rent spel och om hur vi beter oss
            mot varandra.
          </note>
          <note type="speaker">
            Anf. 122 ERLING WÄLIVAARA (kd) replik:
          </note>
          <note>
            Fru talman! Det gläder mig att Torgny Danielsson inser att barn
            är olika och att alla barn behöver olika insatser.
          </note>
          <note>
            Det är också glädjande att Torgny Danielsson och socialdemokraterna
            inte direkt avvisar tanken på etiksamtal utan i stället säger
            att det här behövs i skolan, även om vi inte använder oss av exakt
            samma vokabulär. Det talar i alla fall för att vi kan se fram
            emot att det blir etiksamtal i skolan.
          </note>
          <note>
            Sedan skulle jag vilja ställa ytterligare en fråga till
          </note>
          <note>
            Torgny Danielsson. Oroar det socialdemokraterna och Torgny Danielsson
            att alltfler lärare lämnar sin verksamhet i skolan på grund av
            att de inte mäktar med arbetet, att de känner sig utbrända?
          </note>
          <note type="speaker">
            Anf. 123 TORGNY DANIELSSON (s) replik:
          </note>
          <note>
            Fru talman! När det gäller den fortsatta diskussionen om värdegrundsfrågorna
            i skolan finns det ju väldigt mycket som man kan lyfta in där.
            Bl.a. ser jag det som angeläget att man bättre lyckas med att
            ha undervisning och diskussioner kring olika konventioner, bl.a.
            om de mänskliga rättigheterna, om barnkonventionen osv., så att
            vi får in detta i skolarbetet.
          </note>
          <note>
            Den här typen av värdegrundsdiskussion kan alltså ha sin plats
            i många sammanhang i skolan. Det handlar också om att det naturligt
            ingår i utvecklingssamtalen, som också ska ta upp hur vi utvecklas
            socialt.
          </note>
          <note>
            När det gäller frågan om arbetssituationen i skolan kan vi vara
            överens om att det under 90-talet har varit en väldigt ansträngd
            arbetssituation i skolan, mycket på grund av de nedskärningar
            som har gjorts och den ekonomiska situationen. Vi har ju tvingats
            till kostnadsbesparingar både på statlig och på kommunal nivå.
            Jag ska inte dra någon historia om varför det blev så.
          </note>
          <note>
            Lärarnas arbetssituation hänger samman med vilket stöd lärarna
            får. Vi säger ju att det är så viktigt att se till både skolledarens
            roll och vilket pedagogiskt ledarskap som finns i skolan. Vi efterlyser
            en diskussion om hur det pedagogiska ledarskapet och stödet till
            lärarna kan se ut. Det är viktigt att ta situationen på allvar
            och att förebygga den på olika sätt.
          </note>
          <note type="speaker">
            Anf. 124 ULF NILSSON (fp) replik:
          </note>
          <note>
            Fru talman! Jag vill ta ett exempel på kritiken som handlar om
            att informationen till lärarna och skolan måste bli bättre. Det
            är ju i dag en bristfällig information om vad betygen ska innehålla.
            Lärarna har inte fått veta vad det högsta betyget, det som kallas
          </note>
          <note>
            Mycket väl godkänd, ska grundas på för kriterier. Det utlovades
            när betygssystemet infördes 1994, och det har utlovats 1998, 1999
            och det har utlovats nu. Jag har inte brytt mig om att ta upp
            detta, för jag har tagit för givet att det snart skulle komma
            kriterier. Det här är ett litet men också väldigt tydligt exempel
            på hur man försätter den svenska skolan i en situation där de
            som arbetar i skolan inte vet vad det är för mål som de ska arbeta
            mot, i det här fallet vilka mål de ska arbeta mot för att sätta
            betyget Mycket väl godkänd.
          </note>
          <note>
            Mot bakgrund av detta exempel vill jag fråga
          </note>
          <note>
            Torgny Danielsson om han verkligen anser att riksdagen eller
            regeringen har vidtagit sådana åtgärder att man bara rakt av kan
            avfärda alla förslag från Riksdagens revisorer, som faktiskt pekar
            på en massa sådana här brister.
          </note>
          <note type="speaker">
            Anf. 125 TORGNY DANIELSSON (s) replik:
          </note>
          <note>
            Fru talman! Som Ulf Nilsson mycket väl vet diskuteras olika åtgärder
            som möter de flesta av Riksdagens revisorers förslag. Sedan kan
            man ju välja att gå till väga med olika metoder. Ett av skollagsöversynskommitténs
            uppdrag är att se över hur de olika bestämmelser som styr skolan
            nationellt - alltså skollag, skolförordning osv. - kan göras mer
            tillgängliga.
          </note>
          <note>
            Men det pågår en utveckling, och det har också
          </note>
          <note>
            Skolverket redogjort för inför utbildningsutskottet.
          </note>
          <note>
            Den visar på att Skolverkets uppdrag att nå ut till alltfler
            pågår och att kontakten och mängden distribuerat informationsmaterial
            hela tiden ökar. Ett tillräckligt betryggande svar är att det
            för närvarande inte behöver göras något ytterligare. Sedan får
            vi naturligtvis följa utvecklingen.
          </note>
          <note>
            Jag har en fundering över Folkpartiets politik på skolområdet.
            Ni talar ofta om att den enda uppgift som skolan ska ägna sig
            åt, som jag uppfattar det, är utbildning. Ni talar också ofta
            om ordning och reda.
          </note>
          <note>
            Menar ni då att ni tar avstånd från att skolans uppgift också
            är att förmedla och diskutera värdegrundsfrågorna och att ta vara
            på och bidra till elevens personlighetsutveckling?
          </note>
          <note>
            Jag ser inte att Folkpartiet med sitt sätt att resonera om utbildningspolitik
            tar hänsyn till själva grunden och förutsättningarna för lärandet,
            som egentligen handlar om att varje individ, varje elev ska känna
            sig trygg, accepterad och bekräftad i skolan.
          </note>
          <note type="speaker">
            Anf. 126 ULF NILSSON (fp) replik:
          </note>
          <note>
            Fru talman! Det är riktigt att skolan behöver tydliggöra kunskapsmålet.
            Skolan kan inte klara av allting. I arbetet med att tydliggöra
            kunskapsmålet ska man möta varje individ utifrån hans eller hennes
            förutsättningar och ta hänsyn till de problem och svårigheter
            som finns. I arbetet för att nå kunskapsmålet ingår naturligtvis
            en mängd samtal, tankar och reflexioner kring etik, filosofi och
            många andra frågor. Men skolans huvuduppgift är att ge eleverna
            kunskapsredskap.
          </note>
          <note>
            Jag kommer tillbaka till revisorernas kritik. Jag kan inte begära
            att Torgny Danielsson ska räkna upp alla detaljer. Men jag skulle
            ändå vilja ha några tydligare svar på vilka åtgärder som är vidtagna.
            Får man kritik i en styrelse, i ett företag eller i något annat
            sammanhang av en utomstående granskare brukar man inte nöja sig
            med att säga: Vi jobbar med det här.
          </note>
          <note>
            Man ska kunna visa att någonting verkligen har satt i gång.
          </note>
          <note>
            Finns det några konkreta förslag som kommer att leda till det
            som revisorerna föreslår, t.ex. att Skolverket ska ha överläggningar
            med kommunerna om det pedagogiska ledarskapet i skolan? Finns
            det några förslag om att kommunerna ska redovisa en analys av
            hur skolornas resurser används och hur det hänger samman med undervisningens
            resultat? Finns det några konkreta beslut som kommer att göra
            att informationen till lärare och skolpersonal blir bättre?
          </note>
          <note>
            Jag tycker inte att vi har hört några sådana exempel på att något
            riktigt svar på revisorernas kritik finns här i dag.
          </note>
          <note type="speaker">
            Anf. 127 TORGNY DANIELSSON (s) replik:
          </note>
          <note>
            Fru talman! Som jag sade inledningsvis har det hänt mycket under
            ett år. Det är naturligtvis omöjligt för mig att stå här i talarstolen
            och räkna upp allt som har hänt.
          </note>
          <note>
            Om vi ser på Skolverkets situation sedan rapporten kom har vi
            fått en ny skolverksledning. Det har instiftats en kvalitetsgranskningsnämnd
            som nu är i verksamhet. Vi har en ökad närvaro av Skolverket ute
            på skolorna och på olika sätt genom de olika distributionskanaler
            som skolan har.
          </note>
          <note>
            Det pågår en översyn på departementet vad gäller den förordning
            om kvalitetsredovisning som finns.
          </note>
          <note>
            Frågan har lyfts om att kommunerna behöver ytterligare stöd och
            hjälp för att få instrument och kompetens för att klara de kvalitetsredovisningar
            som de är ålagda att göra.
          </note>
          <note>
            De medel som jag nämnde tidigare, de s.k. Perssonpengarna, har
            i omgångar portionerats ut till kommunerna, vilket ger förutsättningar
            för att kommunerna lokalt ska kunna bedriva skolutvecklingsarbetet.
            Det finns många som kan vittna om att pengarna också kommit väl
            till nytta.
          </note>
          <note>
            Nu har inte Ulf Nilsson någon mer möjlighet till replik. Men
            detta är i varje fall en del av de saker och åtgärder som finns
            redovisade, och som Ulf Nilsson mycket väl känner till, eftersom
            vi haft en noggrann genomgång av hur Skolverket självt ser på
            den kritik och de förslag som det har fått av Riksdagens revisorer.
          </note>
          <note>
            Avslutningsvis och sammanfattningsvis kan jag säga att det i
            dag inte finns någon ytterligare anledning att gå vidare. Men
            naturligtvis ska dörren stå öppen. Vi måste ständigt ha den här
            dialogen levande för att vi också ska komma med nya förslag till
            åtgärder.
          </note>
          <note type="speaker">
            Anf. 128 LENNART GUSTAVSSON (v):
          </note>
          <note>
            Fru talman! Låt mig inleda med att yrka bifall till hemställan
            i utbildningsutskottets betänkande nr 10.
          </note>
          <note>
            Vi ska som tidigare sagts diskutera skolans utveckling dels mot
            bakgrund av Riksdagens revisorers förslag, dels mot bakgrund av
            en del rapporter som har kommit från Skolverket. Jag har huvudsakligen
            hämtat inspiration till mitt anförande från en av Skolverkets
            rapporter.
          </note>
          <note>
            I en av rapporterna har Skolverket visat på att andelen elever
            i grundskolan som inte nått målen i ett eller flera ämnen har
            ökat med ungefär två procentenheter på ett år. Det har lett till
            att många borgerliga partier har gått till angrepp på skolpolitiken.
            Det finns en tendens att måla upp en svart och ibland tendentiös
            bild av skolan. Man har använt Skolverkets uppgifter ganska flitigt
            i den retoriken.
          </note>
          <note>
            Är den krisbild man målar upp sann? Hur mycket sämre har skolan
            egentligen blivit? Som vänsterpartist menar jag naturligtvis att
            många skolor har stora problem, inte minst till följd av brist
            på resurser.
          </note>
          <note>
            Vänsterpartiet har också lagt fram ett antal förslag till hur
            man ska kunna förbättra skolan. Vi tror inte heller att det är
            rätt, som socialdemokraterna ibland gör, att framställa situationen
            som att allt egentligen fungerar.
          </note>
          <note>
            Det gör det inte. Men alla skolor och alla elever har inte samma
            problem.
          </note>
          <note>
            Skolverkets rapport säger att andelen elever i grundskolan som
            inte fått godkänt i ett eller flera ämnen har ökat från 20,4 %
            våren 1998 till 22,7 %
          </note>
          <note>
            våren 1999. Betygssystemen kan inte jämföras med varandra. Men
            för bara ett par år sedan hade vi ett betygssystem som per definition
            sade att 31 % av eleverna fick ett betyg som i den allmänna meningen
            inte var godkänt.
          </note>
          <note>
            Våren 1999 var enligt Skolverket 90,3 % av de elever som gick
            ut grundskolan behöriga till gymnasiet. Det betyder att ca 10
            %, eller tre elever per klass, hade misslyckats i ett eller flera
            kärnämnen. Det är ett stort problem som vi naturligtvis måste
            ta tag i. Men vi måste också komma ihåg historien. När jag själv
            gick i skolan fanns ett antal som körde i matte och svenska. Problemet
            var inte mindre då, och det är definitivt inte mindre nu.
          </note>
          <note>
            Det verkligt allvarliga problemet som döljer sig bakom snittsiffran
            på 22,7 % som nu diskuteras förbigås ibland av många partier.
            Det är det faktum att olika skolor t.o.m. inom samma kommun uppvisar
            så vitt skilda resultat. När det gäller andelen elever som inte
            når målen i ett eller flera ämnen sträcker sig spännvidden från
            5 % upp till hela 78 %. Det är olikheter som utgör ett hot mot
            grundbulten i den svenska utbildningspolitiken, en nationellt
            likvärdig skola för alla barn.
          </note>
          <note>
            Vad man entydigt kan se av statistiken är att skolor i välbärgade
            områden generell sett klarar sig bra medan skolor i områden med
            låga inkomster, hög arbetslöshet och stora invandargrupper klarar
            sig betydligt sämre.
          </note>
          <note>
            Fru talman! Tillgången till utbildning tenderar alltmer att bli
            en klassfråga. En av orsakerna till de stora skillnaderna när
            det gäller resultat är segregationen. Förenklat kan man säga att
            de största problemen i hög grand rör ungdomar vars föräldrar är
            invandrade och som går i en skola i hårt segregerat bostadsområde
            i en förort till någon av de stora städerna.
          </note>
          <note>
            Vad vi kan se nu är resultatet av att vi under de senaste tio
            åren har tillåtit att den ekonomiska, sociala och etniska segregationen
            har fått öka. I valfrihetens namn ökar antalet fristående - som
            jag egentligen föredrar att kalla privata - skolor framför allt
            i storstadskommuner. Det leder ibland till att den kritiska massan
            av motiverade elever och engagerade föräldrar som faktiskt krävs
            för att få till stånd positiva lärprocesser och social utveckling
            i en skola undermineras i de kommunala skolorna.
          </note>
          <note>
            Det är också nu vi ibland får se konsekvenserna av nedskärningar
            under 90-talet. De nedskärningarna har lett till större undervisningsgrupper,
            nedslitna miljöer och minskad vuxentäthet i skolan. Vi har också
            fått nedskärningar i stödet till elever i behov av särskilt stöd,
            minskad och försämrad elevvård och färre skolkuratorer och skolpsykologer.
          </note>
          <note>
            Bakom de 22,7 procenten döljer sig alltså skolor med skyhögt
            värre siffror, skolor som har problem som bottnar i sociala och
            ekonomiska orättvisor. Det är framför allt i de skolorna man måste
            få kunna sätta in åtgärder. Förslag om fler fristående skolor,
            större valfrihet att välja skola, betyg från årskurs 1 i kombination
            med sänkta skatter är knappast den medicin som hjälper de skolorna.
            I stället innebär det, ur mitt perspektiv, att man ökar de etniska
            klyftorna och därmed också ökar klasskillnaderna.
          </note>
          <note>
            Kraven på skolorna i de hårt segregerade förortskommunerna är
            stora. De måste bl.a. kunna möta invandrarungdomarnas speciella
            behov och skapa en miljö där de känner trygghet och där de kan
            känna sig stolta över sitt ursprung. Det behövs fler vuxna i skolan.
            För det krävs mer resurser.
          </note>
          <note>
            Skolor i de invandrartäta förortsområdena behöver förstärkas
            med fler vuxna som i olika roller - fritidsledare, kuratorer,
            psykologer, specialpedagoger - kan medverka till att skapa en
            lugnare och tryggare skolmiljö och bygga upp ett klimat som också
            främjar inlärning.
          </note>
          <note>
            De här skolorna är däremot inte betjänta av en allmän svartmålning
            som antyder att skolledare, lärare och övrig personal helt misslyckats
            med sitt uppdrag. Trots 90-talets nedskärningar gör skolans personal
            varje dag storverk under ofta ganska svåra förutsättningar. Personalens
            arbete blir inte lättare av att många borgerliga partier i generaliserande
            drag gör
          </note>
          <note>
            "den svenska skolans stora misslyckande" till ett slags refräng
            i en partipropaganda. Varken högerns svartmålning eller socialdemokraternas
            skönmålning gynnar i grunden den svenska skolan.
          </note>
          <note type="speaker">
            Anf. 129 SOFIA JONSSON (c) replik:
          </note>
          <note>
            Fru talman! Lennart Gustavsson började sitt anförande med att
            yrka bifall till utskottets hemställan.
          </note>
          <note>
            Sedan ägnade han i stort sett hela sitt anförande åt att diskutera
            de problemformuleringar som finns i skolan. Det gör mig lite fundersam.
          </note>
          <note>
            Jag håller klart med Lennart Gustavsson om att det runtom i landet
            finns många positiva exempel som vi måste visa på. Men problemet
            utifrån de rapporter från Skolverket som Lennart Gustavsson diskuterade
            är att det finns många elever som inte klarar sig i skolan och
            att deras antal ökar.
          </note>
          <note>
            Vi har under de senaste dagarna också sett att elever ute på
            skolorna börjat strejka och står och diskuterar kommunernas budgetar
            och de nedskärningar som sker på deras skolor. Jag undrar: Hur
            många fler sådana här rapporter från Skolverket behöver Lennart
          </note>
          <note>
            Gustavsson få och hur många fler elevstrejker runtom i landet
            måste vi se på TV innan Vänsterpartiet ändrar sitt bifallsyrkande
            till konkreta förslag om förbättring av det som Lennart och flera
            av oss har diskuterat i dag?
          </note>
          <note type="speaker">
            Anf. 130 LENNART GUSTAVSSON (v) replik:
          </note>
          <note>
            Fru talman! Först och främst tycker jag att det i grunden är
            positivt när elever visar att de inte accepterar en arbetsmiljö
            och en situation i skolan som inte är bra. Det är bra att elever
            vågar stå upp och kräva sin rätt.
          </note>
          <note>
            Om Sofia Jonsson lyssnade på det som jag sade vet hon också att
            det här är en fråga om resurser.
          </note>
          <note>
            Därtill är det kanske bekant för Sofia Jonsson att
          </note>
          <note>
            Vänsterpartiet är ett av de partier som ganska konsekvent har
            drivit frågan om mer resurser till kommunerna, som faktiskt har
            det yttersta ansvaret för skolan.
          </note>
          <note>
            Sofia Jonsson frågar vidare hur många rapporter som behövs för
            att Vänsterpartiet ska engagera sig i den här frågan. Det är bra
            att det kommer rapporter, men jag tycker att Sofia Jonsson gör
            en kraftig förenkling när hon och de borgerliga partierna försöker
            påskina att det ska finnas några enkla generella lösningar. Man
            viftar som med en magisk stav med uttryck som "oberoende institut",
            "tydliggöra Skolverkets roll" eller "skolpeng" - något som Sofia
            Jonsson i och för sig avvisade.
          </note>
          <note>
            Det vore intressant att få se de här tydliga centerpartistiska
            kraven, som gör att man med ett klubbslag kan förändra situationen
            i skolan, men så ser verkligheten inte ut, Sofia Jonsson.
          </note>
          <note type="speaker">
            Anf. 131 SOFIA JONSSON (c) replik:
          </note>
          <note>
            Fru talman! Nej, Lennart Gustavsson, jag tror inte på enkla lösningar
            - inte på att man genom att vifta med trollspö kan ge de elever
            i skolan som i dag inte har goda kunskaper bättre kunskaper till
            dagen därpå.
          </note>
          <note>
            Jag tror att det framför allt krävs ett tydligt ledarskap från
            riksdagen, från regeringen och från er som bl.a.
          </note>
          <note>
            medverkar till att anvisa resurser till skolan. Jag tror också
            att det är viktigt att anvisa tydliga redskap.
          </note>
          <note>
            Jag har framfört många förslag, inte bara om ett nationellt kvalitetsinstitut.
            Vi ska anvisa redskap lokalt för en decentraliserad makt. Eleverna
            ska sättas i centrum med individuella studieplaner och mycket
            annat, t.ex. genom ett program för läs- och skrivutveckling för
            de elever som inte klarar den själv.
          </note>
          <note>
            Inte heller det här vill Vänsterpartiet gå med på.
          </note>
          <note>
            Jag menar att det finns vissa konkreta åtgärder som vi kan sätta
            in direkt. Det finns också många långsiktiga åtgärder som måste
            startas nu. Det är oerhört synd att
          </note>
          <note>
            Vänsterpartiet inte är berett att påverka utan bara lägger sig
            platt och säger: Det här kostar resurser.
          </note>
          <note type="speaker">
            Anf. 132 LENNART GUSTAVSSON (v) replik:
          </note>
          <note>
            Fru talman! Sofia Jonsson talar om tydligt ledarskap och om olika
            redskap. Vi kan lämna resursdiskussionen åt sidan och diskutera
            vad som behöver göras i skolan. Jag tycker att det är intressant
            att Sofia
          </note>
          <note>
            Jonsson tar upp sådant som decentralisering, ökat inflytande
            för eleverna och ökad möjlighet för föräldrarna att påverka. Jag
            kan inte se att vi i de avseendena skiljer oss åt på något som
            helst sätt.
          </note>
          <note>
            Om det är någonting som Vänsterpartiet har stått upp för är det
            att öka elevernas möjlighet till inflytande över den egna skolsituationen.
            Jag tycker att det skulle vara intressant att få med Sofia Jonsson
            i det jobbet.
          </note>
          <note>
            Det andra redskap för att vrida skolan rätt som Sofia Jonsson
            nämner är program för läs- och skrivutveckling. Sofia Jonsson
            har inte någon ytterligare replik, så jag måste få besked senare,
            men det vore intressant att få höra vad som är unikt i Centerpartiets
            sätt att stimulera läs- och skrivutveckling för dyslektiker. Jag
            kan inte se några stora skiljaktigheter.
          </note>
          <note>
            Man försöker ibland av förklarliga partiegoistiska skäl göra
            frågor större än de är. Läs- och skrivutveckling ska stimuleras,
            och jag skulle vilja höra om
          </note>
          <note>
            Sofia Jonsson kan peka på att Vänsterpartiet i något sammanhang
            skulle ha motsatt sig stimulans av läsoch skrivutveckling.
          </note>
          <note type="speaker">
            Anf. 133 ERLING WÄLIVAARA (kd) replik:
          </note>
          <note>
            Fru talman! Jag upplever att Lennart Gustavsson,
          </note>
          <note>
            Vänsterpartiet, på något sätt vill bagatellisera den oro som
            många lärare, rektorer och föräldrar känner över den svenska skolan.
            Jag skulle vilja fråga Lennart
          </note>
          <note>
            Gustavsson om han anser att utvecklingen är tillfredsställande
            när antalet elever som inte klarar godkända betyg ökar. På något
            sätt verkar det som om Lennart
          </note>
          <note>
            Gustavsson menar att det inte är så farligt när ökningen ändå
            inte har varit större än drygt 2 % på ett år.
          </note>
          <note>
            Om trenden fortsätter, Lennart Gustavsson - vilket Gud förbjude!
            - på vilken nivå börjar Lennart
          </note>
          <note>
            Gustavsson känna sig orolig: vid 30 %, vid 40 % eller vid 90
            %?
          </note>
          <note>
            Min andra fråga är: Anser Lennart Gustavsson och Vänsterpartiet
            att det behövs en handlingsplan för att vända trenden i skolan?
          </note>
          <note>
            Lennart Gustavsson talar vidare om svartmålning när man talar
            om beskrivningar i rapporter av hur lärare och rektorer, föräldrar
            och elever upplever läget. Det är verklighetsbeskrivningar, ingen
            svartmålning.
          </note>
          <note>
            Jag framhöll speciellt i mitt anförande att mycket i skolan är
            bra, men vi kristdemokrater anser att det som är mindre bra måste
            åtgärdas.
          </note>
          <note type="speaker">
            Anf. 134 LENNART GUSTAVSSON (v) replik:
          </note>
          <note>
            Fru talman! Det är ganska svårt att svara på en sådan här replik.
            Om Erling Wälivaara hade lyssnat när jag höll mitt anförande hade
            han vetat att det som jag minst av allt gjorde var att bagatellisera
            problemen.
          </note>
          <note>
            Däremot sade jag tydligt att mycket naturligtvis inte är tillfredsställande.
            Jag får lust att vara lite elak, men det ska jag inte vara.
          </note>
          <note>
            Det skulle vara intressant att till kristdemokraterna rikta frågan:
            Är det en självklarhet för kristdemokraterna att vifta med procentsatsen
            22,7 och att prata om att var femte elev i den svenska skolan
            är misslyckad? Tar man något som helst ansvar för att göra en
            djupare analys av vad som finns bakom dessa siffror?
          </note>
          <note>
            Det finns ju faktiskt en bild bakom siffrorna som visar, om jag
            uttrycker mig tydligt, hur det svenska klassamhället slår igenom.
            Ser Erling Wälivaara och kristdemokraterna det? Vad gör man åt
            det? Ska man fortsätta att slänga sig med siffrorna, med att en
            femtedel av de svenska eleverna misslyckas? Eller ska man våga
            använda siffrorna, våga analysera dem och se vad som finns bakom
            dem, se vad de talar om? Då kan man inte ha de enkla lösningar
            som kristdemokraterna ibland hänger sig åt.
          </note>
          <note type="speaker">
            Anf. 135 ERLING WÄLIVAARA (kd) replik:
          </note>
          <note>
            Fru talman! Kristdemokraterna ägnar sig inte åt enkla lösningar.
            Vi vet att det här är komplicerat.
          </note>
          <note>
            Men skillnaden mellan Kristdemokraterna och Vänsterpartiet är
            att när kristdemokraterna blir uppmärksammade på problemen är
            vi beredda att vidta åtgärder för att komma till rätta med problemen.
          </note>
          <note>
            Är det så att det här beror på klassamhället, att det är det
            som slår igenom borde Lennart Gustavsson rimligtvis ha än större
            anledning att verkligen vilja åtgärda det här.
          </note>
          <note>
            För mig och kristdemokraterna är det lika viktigt att invandrareleven
            och arbetarfamiljens elev som doktorsbarnet får en god utbildning.
            Det måste gälla lika för alla människor i Sverige. Vi ska ha en
            skola som ska gälla alla. Vi vill inte ha något klassamhälle i
            det fallet.
          </note>
          <note type="speaker">
            Anf. 136 LENNART GUSTAVSSON (v) replik:
          </note>
          <note>
            Fru talman! Mycket kort: Jag välkomnar Erling
          </note>
          <note>
            Wälivaara och kristdemokraterna i arbetet för att vi ska avskaffa
            klassamhället.
          </note>
          <note type="speaker">
            Anf. 137 ULF NILSSON (fp) replik:
          </note>
          <note>
            Fru talman! Lennart Gustavsson talar om att det behövs mer resurser.
            Det är möjligt att det behövs det ibland. Men problemet som revisorerna
            visar är att vi i dag inte vet hur resurserna används. Över huvud
            taget är mycket av grundproblemet i det vi diskuterar att vi inte
            riktigt vet hur det står till i skolan. Vi vet inte hur resurserna
            används. Vi vet inte om de används på rätt sätt. Vi vet inte hur
            många elever som inte når upp till målen de första åren i grundskolan.
          </note>
          <note>
            Det är därför det är så viktigt, detta som låter lite formellt,
            att tydliggöra Skolverkets roll.
          </note>
          <note>
            Eftersom Lennart Gustavsson i alla fall anser att det behövs
            mer resurser blir en naturlig fråga till
          </note>
          <note>
            Lennart Gustavsson som tillhör majoriteten i riksdagen: Anser
            Lennart Gustavsson att det har varit för lite resurser till skolan,
            dvs. till kommunerna och därmed till skolan, under senare år?
            Anser han att de bör öka? Vad anser han om det budgetförslag som
            nu är på gång? Hoppas han att det kommer att tillfredsställa resursbehovet?
          </note>
          <note>
            När Lennart Gustavsson säger att det behövs mer resurser är det
            viktigt att komma i håg att Lennart
          </note>
          <note>
            Gustavssons parti tillhör dem som just nu bestämmer fördelningen
            av resurser i landet Sverige.
          </note>
          <note>
            Sedan nämnde också Lennart Gustavsson friskolor som ett hot.
            Det finns ju egentligen ingenting i framväxten av friskolor som
            stjäl pengar från den kommunala skolan. Om fördelningen av bidragen
            går till på rätt sätt, så att kommunen betalar sina pengar för
            elever på samma sätt som man skulle ha gjort i en kommunal skola,
            ökar inte detta kostnaderna för kommunen. Det finns ingenting
            i friskolesystemet som innebär att det självklart överkompenserar
            friskolor.
          </note>
          <note>
            Däremot vore det intressant att få ett tydliggörande. Det har
            ju bildats ett nätverk, som har sagts, bland en del socialdemokrater
            mot friskolor. Lennart Gustavsson har tidigare varit tydlig här
            i kammaren. Med tanke på vad vi kan vänta oss i framtida förhandlingar
            mellan de tre partier som bildar regeringsunderlag är det viktigt
            för mig att veta: Anser Lennart Gustavsson och Vänsterpartiet
            fortfarande att det inte ska startas några nya friskolor, som
            Lennart Gustavsson sade för ett år sedan?
          </note>
          <note type="speaker">
            Anf. 138 LENNART GUSTAVSSON (v) replik:
          </note>
          <note>
            Fru talman! Jag tar det i tur och ordning.
          </note>
          <note>
            Jag tycker mig ibland se i de gemensamma moderata reservationerna
            en övertro på att vi ska hitta nya organisatoriska lösningar för
            att kunna göra kvalitetsuppföljningar och annat bättre.
          </note>
          <note>
            Vi har en organisation som ganska nyss är sjösatt.
          </note>
          <note>
            Vi har en utveckling på det området. Då tycker jag faktiskt att
            vi ska se till att ställa krav på att man ska göra det jobb man
            är satt att göra. Vi ska inte innan man har haft en chans att
            börja göra det jobbet säga:
          </note>
          <note>
            Nu måste vi ha en ny organisatorisk lösning.
          </note>
          <note>
            Sedan var vi inne på budgetförhandlingarna och det faktum att
            Vänsterpartiet utgör en del av majoriteten här i riksdagen. Jag
            tror att Ulf Nilsson mycket väl vet att Vänsterpartiet i förhandlingarna
            driver krav på att få ökade resurser till kommunerna.
          </note>
          <note>
            Sedan är Ulf Nilsson också mycket väl medveten
          </note>
          <note>
            - hoppas jag - om att detta är förhandlingar där vi förhandlar
            utifrån olika styrkepositioner. I ett samarbete är det naturligtvis
            ett givande och tagande. Jag kan i dagsläget inte stå och säga
            vad resultatet av budgetförhandlingarna är. Jag vet vilka förhoppningar
            jag har. Jag vet också vad som kan vara realistiskt att hoppas
            på.
          </note>
          <note>
            Men det är också bekant - och det tror jag också att Ulf Nilsson
            är fullt medveten om - att en del av den ökning av resurser till
            kommuner och landsting som har skett under den här mandatperioden
            faktiskt också får tillskrivas den kraft och den styrka som
          </note>
          <note>
            Vänsterpartiet har haft i förhandlingarna.
          </note>
          <note>
            Sedan åter till debatten om friskolor, om huruvida friskolor
            stjäl pengar från planeringen av den kommunala skolan. Jag vidhåller,
            som jag tidigare har sagt från den här talarstolen, att tillkomsten
            av de fristående skolorna i stor utsträckning försvårar en rationell
            kommunal planering av skolväsendet.
          </note>
          <note type="speaker">
            Anf. 139 ULF NILSSON (fp) replik:
          </note>
          <note>
            Fru talman! Jag är naturligtvis medveten om hur det går till
            i förhandlingar mellan partier, både i opposition och regering.
            Men det är ändå så att om man röstar för ett förslag i riksdagen,
            t.ex. regeringens budgetförslag, ger det lite fel bild till åhörare
            och åskådare när Vänsterpartiet i talarstolen säger: Nu är den
            viktigaste uppgiften att öka resurserna till skolan.
          </note>
          <note>
            Då får man intryck av att Vänsterpartiet kommer att föreslå det
            i riksdagen. Därför tycker jag att det kanske vore mer nyanserat
            om Lennart Gustavsson framhöll det i sitt anförande så att det
            inte blir några missförstånd, för jag tror inte att vi kan förvänta
            oss några avvikande resursförslag från Vänsterpartiet, inte den
            här våren i alla fall.
          </note>
          <note>
            När det gäller Skolverket tror jag inte på några teoretiska omorganisationer.
            Men det är uppenbart att vi inte får in de uppgifter vi vill ha
            om läs- och skrivsvårigheter, om vilka problem som finns, om hur
            eleverna uppnår målen.
          </note>
          <note>
            Friskolorna har ju vuxit fram och tagit på sig uppgifter på många
            håll som ingen hade förväntat sig för
          </note>
          <note>
            5-10 år sedan. Vi har fått fler friskolor som arbetar med särskoleverksamhet.
            Vi har fått friskolor med inriktning på DAMP, på Aspergers syndrom
            och på olika typer av elever som har särskilt behov av stöd.
          </note>
          <note>
            Friskolorna är inte längre en tummelplats för några få som har
            råd att betala. Det beror helt enkelt på att vi har fått ett system
            där det inte kostar en massa pengar att gå i friskolor.
          </note>
          <note>
            Jag ska inte göra den här debatten lång, men jag upprepar frågan.
            Nu har Lennart Gustavsson inte lika mycket att svara på, så jag
            hoppas få ett tydligt svar.
          </note>
          <note>
            Anser Vänsterpartiet, om Vänsterpartiet får som man vill, att
            inga nya friskolor ska starta i Sverige, vilket
          </note>
          <note>
            Lennart Gustavsson sade förra året i den här debatten?
          </note>
          <note type="speaker">
            Anf. 140 LENNART GUSTAVSSON (v) replik:
          </note>
          <note>
            Fru talman! Ulf Nilsson vet mycket väl att den principiella inställningen
            från Vänsterpartiet är att vi ska vara mycket restriktiva i fråga
            om de nya fristående skolorna, privatskolorna.
          </note>
          <note>
            Vi har också lagt fram förslag som den här kammaren tidigare
            röstade ned. Vi ville öka det kommunala inflytandet över de fristående
            skolorna. Vi har också lagt fram förslag där vi säger att det
            är orimligt att vi ska ha börsnoterade företag som ska driva skolverksamhet
            med det till synes enda syftet att uppnå vinst.
          </note>
          <note>
            Angående det här med budgetförslag tror jag att
          </note>
          <note>
            Ulf Nilsson egentligen är fullt medveten om att man som parti
            lyfter fram de idéer, de visioner man har.
          </note>
          <note>
            Sedan hamnar man i en real politik när man förhandlar utifrån
            reella utgångspunkter. Folkpartiet har många gånger suttit i den
            situationen. Inte var det så att Folkpartiet då frånsvor sig rätten
            att gå ut och säga: Detta är partiets politik.
          </note>
          <note>
            Utifrån partiets politik, partiets ideologi går man in i förhandlingar
            och där gör man så gott man kan.
          </note>
          <note>
            Sedan åstadkommer man någonting. Men för den skull har jag ju
            kvar mina idéer och mina värdering, och dem har man en rättighet
            att stå för.
          </note>
          <note type="speaker">
            Anf. 141 GUNNAR GOUDE (mp):
          </note>
          <note>
            Fru talman! Först vill jag säga några ord om skolans utveckling.
            Erling Wälivaara inledde med att säga att utvecklingen inte skedde
            över en natt. Det är ju sant.
          </note>
          <note>
            Det har alltså skett en intressant utveckling av den svenska
            skolan under 1990-talet. Det är viktigt att man har den bilden
            med sig.
          </note>
          <note>
            I början av 1990-talet hände något som var en revolution i förvaltningen
            över huvud taget av skolan och den offentliga sektorn. Regeringen
            beslutade att decentralisera stora delar av den offentliga verksamheten.
            Det gällde skolan. Det gällde äldreomsorgen.
          </note>
          <note>
            Det gällde psykiatrin och vissa andra delar.
          </note>
          <note>
            Skolan kommunaliserades 1991. Det gick fort. Ett av skälen till
            att det gick fort tror jag var att man insåg att en ekonomisk
            kris stod för dörren. Det var viktigt att man fick beslutsfattandet
            och ansvarstagandet ute i kommunerna när de nedskärningar som
            man bedömde vara oundvikliga skulle göras inom skolan, äldreomsorgen
            och psykiatrin.
          </note>
          <note>
            Man kan diskutera det lämpliga i det hela. Det tänker jag inte
            göra nu. Detta är faktum, och reformen skedde mycket snabbt.
          </note>
          <note>
            Det betydde att kommunerna var ganska oförberedda på att ta ett
            ansvar. Man hade alltså inte skolpolitiker i kommunerna som hade
            handskats med skolans frågor tidigare. Man hade inte skolledare
            på skolorna som kunde ta det pedagogiska ansvar som de skulle
            ta enligt de nya uppgifter som de fick.
          </note>
          <note>
            Resultatet blev naturligtvis att de nedskärningar som skedde
            på skolans område gick mycket snabbt.
          </note>
          <note>
            Inom loppet av två år skar man 20 % av lärarresurserna i kommunerna.
            Det skedde tyvärr ganska oskickligt och ovarsamt. Ingen ska väl
            lastas för det.
          </note>
          <note>
            Det fanns alltså inte kompetens på området i kommunerna då.
          </note>
          <note>
            Det här betyder att när man har kommit igenom den ekonomiska
            krisen och kommit till mitten av
          </note>
          <note>
            1990-talet - den förra mandatperioden ungefär - hade man med
            sig två stora problem. Ett var att man hade en skola som delvis
            var sönderslagen när det gällde funktionerna. Och man hade ett
            betydande underskott när det gällde lärarresurserna.
          </note>
          <note>
            Dessutom visste man att lärarkåren till stor del skulle gå i
            pension. I mitten av 1990-talet hade vi den äldsta lärarkåren
            i världen om vi ser till västländerna.
          </note>
          <note>
            Det är en underlåtenhetssynd. Man skulle alltså ha startat lärarutbildningarna
            och sett till att det fördes in nya grupper vartefter lärarkåren
            gick i pension.
          </note>
          <note>
            Nu är vi mitt uppe i arbetet att reparera de två skadorna: dels
            resurserna som ska ut i kommunerna igen så att vi kan återanställa
            de specialpedagoger, skolpsykologer och fritidspedagoger som fick
            gå under nedskärningarna, dels att försöka få i gång lärarutbildningen.
          </note>
          <note>
            Det här är saker som tar tid.
          </note>
          <note>
            När det gäller resurserna till kommunerna kommer väl alla ihåg
            Perssonpengarna som faktiskt gick ut under förra mandatperioden.
          </note>
          <note>
            När vi har samverkan mellan s, v och mp har vi fördelen, vilket
            inte framgick alldeles tydligt av Lennart Gustavssons inlägg,
            att vi är tre partier som drar i samma riktning, nämligen att
            förstärka kommunernas resurser. Det är bara att titta i partiernas
            budgetförslag så ser man att så är fallet. Det gör att det har
            gått framåt successivt, och förhoppningsvis kommer att göra det
            framöver.
          </note>
          <note>
            Utbildning av lärare tar tid. Det gäller också utbildning av
            skolledare och utbildning av specialpedagoger. Det går inte att
            hinna fortare fram än man gör nu i det arbete som ligger.
          </note>
          <note>
            Ändå har man startat, egentligen i stor skala på bred front,
            med ett pedagogiskt utvecklingsarbete parallellt med reparationsarbete.
            Det är alla bekanta med. Vi har en kommitté som arbetar med skolans
            inre arbete. Vi har ändrat själva undervisningssituationen i skolan
            under senare hälften av 1990-talet så att den är mer elevcentrerad.
            Vi har individualiserad undervisning. Föräldrainflytandet och
            elevinflytandet är inskrivet i lag. Vi har ändrat timplanen och
            gjort den flexibel. Möjligheten att anpassa undervisningen efter
            skolans intresse och elevernas behov har ökat.
          </note>
          <note>
            Vi arbetar i lärarlag i stället för den gamla klassrumssituationen.
            Utvecklingssamtalen har införts osv.
          </note>
          <note>
            Det senaste året har alltså varit ett år med värdegrundsprojektet,
            där samtliga svenska skolor är med och diskuterar den viktiga
            frågan om vår gemensamma värdegrund i skolan.
          </note>
          <note>
            Vi har i dag diskuterat några frågor som har dykt upp genom revision,
            dels riksdagens revisorers granskning dels Skolverkets granskning
            av skolverksamheten.
          </note>
          <note>
            Den här typen av diskussioner har pågått ett par år i riksdagen.
            Vi har sett i propositioner och motioner hur Skolverket anför
            klagomål på kommunerna som inte sköter sin tillsyn ordentligt.
            Skolplanerna har inte kommit fram i kommunerna. Flera kommuner
            saknade skolplaner helt så sent som för tre år sedan. Man har
            inte knutit uppföljningen av verksamheten till det som står i
            skolplanen, och inte knutit den till budgetarbetet.
          </note>
          <note>
            Riksdagens revisorer klagar på Skolverket för att man inte har
            någon tillsyn värd namnet. En sådan utvärdering kom för tre år
            sedan.
          </note>
          <note>
            Nu får vi en ny - den vi diskuterar i dag - med kritik av Skolverket.
            Riksdagen har anfört kritik av
          </note>
          <note>
            Skolverket och regeringen. Regeringen har t.o.m. i propositioner
            till riksdagen klagat över att Skolverket inte klarar sin tillsyn
            och att kommunerna inte gör skolplaner.
          </note>
          <note>
            Det här är intressant eftersom det är en sorts skendiskussion
            på ett centralt plan som egentligen inte har med skolverksamheten
            att göra.
          </note>
          <note>
            Jag kommer då tillbaka till inledningen av anförandet. Vi har
            alltså decentraliserat beslutsfattandet.
          </note>
          <note>
            Det är ute i kommunerna som man nu har hand om ansvaret för verksamheten
            i skolorna.
          </note>
          <note>
            I de olika partierna kan vi naturligtvis vända oss till våra
            partivänner som har det kommunala ansvaret
          </note>
          <note>
            - vi är ju inte någon isolerad grupp här i riksdagen -
          </note>
          <note>
            och tala om för dem vad vi tycker. Oavsett om det är borgerlig
            eller socialdemokratisk majoritet i kommunen är det fullt möjligt
            att tala om att vi anser att det ska göras på det här sättet,
            nämligen att resurserna ska till skolan, som så många önskar,
            att det ska anställas fler speciallärare osv.
          </note>
          <note>
            Det är fullt möjligt att genomföra detta.
          </note>
          <note>
            Eftersom tiden blir knapp vill jag ta upp en sak som jag tycker
            är allvarlig, nämligen att man pressar rapporterna alldeles för
            långt.
          </note>
          <note>
            Skolverket kom t.ex. med en rapport där man säger att 20 % av
            eleverna inte har nått godkänt i ett eller flera ämnen, och gör
            det till något slags bevis för att den svenska skolan skulle vara
            dålig. Det är den naturligtvis inte alls.
          </note>
          <note>
            Det den siffran säger är ungefär detta: En elev i var tredje
            klass har inte nått godkänt i ett ämne. Om vi tar 9 a, 9 b och
            9 c med 25 elever i varje är alla godkända i idrott i 9 a och
            9 b, och så är det en elev i
          </note>
          <note>
            9 c som inte fick godkänt, och motsvarande i övriga ämnen; 16
            ämnen. Det ger 20 %. Det är naturligtvis ingen katastrofsituation
            på något sätt. Det som är oroande är att en liten grupp elever
            har icke godkänt i många ämnen. De har misslyckats på bred front.
            Det är den gruppen vi ska vara varsamma om. Det är den gruppen
            som behöver stöd. Det är elever med behov av särskilt stöd.
          </note>
          <note>
            Det är inte alls något fel på standarden i den svenska skolan.
            Tvärtom. Vi har en skola som i olika utvärderingssammanhang har
            visat sig klara sig väl i internationella jämförelser. Utvecklingen
            går dessutom i rätt riktning. Men vi har en liten grupp elever
            som måste få det stöd som de enligt vår läroplan och lagstiftning
            - skollagen - har rätt till. Därför behövs resurser till kommunerna
            och skickliga skolpolitiker som tar hand om resurserna. Jag förmodar
            att det finns eller kommer att finnas flera av dem i samtliga
            partier. Det får bli avslutningen på mitt anförande.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 11 §.)
          </note>
          <note>
            10 § Beslut om utskottsbetänkanden som slutdebatterats den 5
            april
          </note>
          <note>
            LU16 Familjerättsliga frågor, m.m.
          </note>
          <note>
            Mom. 1 (äktenskapets ställning)
          </note>
          <note>
            1. utskottet
          </note>
          <note>
            2. res. 1 (kd, m)
          </note>
          <note>
            Votering:
          </note>
          <note>
            185 för utskottet
          </note>
          <note>
            102 för res. 1
          </note>
          <note>
            62 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 36 v, 13 c, 14 fp, 13 mp
          </note>
          <note>
            För res. 1: 67 m, 35 kd
          </note>
          <note>
            Frånvarande: 22 s, 15 m, 7 v, 7 kd, 5 c, 3 fp, 3 mp
          </note>
          <note>
            Mom. 8 (förrättningsarvode till vigsel- och registreringsförrättare)
          </note>
          <note>
            1. utskottet
          </note>
          <note>
            2. res. 4 (kd, m, c, fp)
          </note>
          <note>
            Votering:
          </note>
          <note>
            156 för utskottet
          </note>
          <note>
            128 för res. 4
          </note>
          <note>
            65 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 36 v, 12 mp
          </note>
          <note>
            För res. 4: 66 m, 35 kd, 13 c, 14 fp
          </note>
          <note>
            Frånvarande: 23 s, 16 m, 7 v, 7 kd, 5 c, 3 fp, 4 mp
          </note>
          <note>
            Mom. 11 (transsexuella och förnamnsbyte)
          </note>
          <note>
            1. utskottet
          </note>
          <note>
            2. res. 7 (v)
          </note>
          <note>
            Votering:
          </note>
          <note>
            233 för utskottet
          </note>
          <note>
            51 för res. 7
          </note>
          <note>
            2 avstod
          </note>
          <note>
            63 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 67 m, 35 kd, 12 c, 11 fp
          </note>
          <note>
            För res. 7: 35 v, 1 c, 2 fp, 13 mp
          </note>
          <note>
            Avstod: 1 s, 1 fp
          </note>
          <note>
            Frånvarande: 22 s, 15 m, 8 v, 7 kd, 5 c, 3 fp, 3 mp
          </note>
          <note>
            Mom. 13 (kusiners arvsrätt)
          </note>
          <note>
            1. utskottet
          </note>
          <note>
            2. res. 8 (kd, m)
          </note>
          <note>
            Votering:
          </note>
          <note>
            184 för utskottet
          </note>
          <note>
            102 för res.8
          </note>
          <note>
            63 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 36 v, 13 c, 14 fp, 12 mp
          </note>
          <note>
            För res. 8: 67 m, 35 kd
          </note>
          <note>
            Frånvarande: 22 s, 15 m, 7 v, 7 kd, 5 c, 3 fp, 4 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            NU13 Vissa näringspolitiska frågor
          </note>
          <note>
            Mom. 1 (näringspolitikens inriktning)
          </note>
          <note>
            1. utskottet
          </note>
          <note>
            2. res. 1 (m, kd, c, fp)
          </note>
          <note>
            Votering:
          </note>
          <note>
            158 för utskottet
          </note>
          <note>
            126 för res. 1
          </note>
          <note>
            2 avstod
          </note>
          <note>
            63 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 36 v, 13 mp
          </note>
          <note>
            För res. 1: 66 m, 35 kd, 11 c, 14 fp
          </note>
          <note>
            Avstod: 2 c
          </note>
          <note>
            Frånvarande: 22 s, 16 m, 7 v, 7 kd, 5 c, 3 fp, 3 mp
          </note>
          <note>
            Mom. 3 (regelförenkling)
          </note>
          <note>
            1. utskottet
          </note>
          <note>
            2. res. 3 (m, kd, c, fp)
          </note>
          <note>
            Votering:
          </note>
          <note>
            158 för utskottet
          </note>
          <note>
            129 för res. 3
          </note>
          <note>
            62 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 36 v, 13 mp
          </note>
          <note>
            För res. 3: 67 m, 35 kd, 13 c, 14 fp
          </note>
          <note>
            Frånvarande: 22 s, 15 m, 7 v, 7 kd, 5 c, 3 fp, 3 mp
          </note>
          <note>
            Mom. 8 (kvinnors företagande)
          </note>
          <note>
            1. utskottet
          </note>
          <note>
            2. res. 8 (m, kd, c, fp)
          </note>
          <note>
            Votering:
          </note>
          <note>
            158 för utskottet
          </note>
          <note>
            129 för res. 8
          </note>
          <note>
            62 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 36 v, 13 mp
          </note>
          <note>
            För res. 8: 67 m, 35 kd, 13 c, 14 fp
          </note>
          <note>
            Frånvarande: 22 s, 15 m, 7 v, 7 kd, 5 c, 3 fp, 3 mp
          </note>
          <note>
            Mom. 9 (kooperativa frågor)
          </note>
          <note>
            1. utskottet
          </note>
          <note>
            2. res. 10 (c)
          </note>
          <note>
            Votering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Mom. 10 (turism)
          </note>
          <note>
            1. utskottet
          </note>
          <note>
            2. res. 11 (m, kd, c, fp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 15 (auktorisation av teckenspråkstolkar)
          </note>
          <note>
            1. utskottet
          </note>
          <note>
            2. res. 14 (m, kd, c, fp)
          </note>
          <note>
            Votering:
          </note>
          <note>
            155 för utskottet
          </note>
          <note>
            126 för res. 14
          </note>
          <note>
            1 avstod
          </note>
          <note>
            67 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 34 v, 12 mp
          </note>
          <note>
            För res. 14: 66 m, 35 kd, 12 c, 13 fp
          </note>
          <note>
            Avstod: 1 v
          </note>
          <note>
            Frånvarande: 22 s, 16 m, 8 v, 7 kd, 6 c, 4 fp, 4 mp
          </note>
          <note>
            Rigmor Stenmark (c) anmälde att hon avsett att rösta nej men
            markerats som frånvarande.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            NU14 Vissa regionalpolitiska frågor
          </note>
          <note>
            Mom. 1 (allmän inriktning av regionalpolitiken)
          </note>
          <note>
            1. utskottet
          </note>
          <note>
            2. res. 1 (m, kd, c, fp)
          </note>
          <note>
            Votering:
          </note>
          <note>
            158 för utskottet
          </note>
          <note>
            128 för res. 1
          </note>
          <note>
            63 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 36 v, 13 mp
          </note>
          <note>
            För res. 1: 67 m, 35 kd, 13 c, 13 fp
          </note>
          <note>
            Frånvarande: 22 s, 15 m, 7 v, 7 kd, 5 c, 4 fp, 3 mp
          </note>
          <note>
            Mom. 2 (återförande av del av vattenkraftsvinster)
          </note>
          <note>
            1. utskottet
          </note>
          <note>
            2. res. 2 (v, kd, c, mp)
          </note>
          <note>
            Votering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Mom. 3 (småföretagare och EG:s strukturfonder)
          </note>
          <note>
            1. utskottet
          </note>
          <note>
            2. res. 3 (m, kd, c, fp)
          </note>
          <note>
            Votering:
          </note>
          <note>
            157 för utskottet
          </note>
          <note>
            127 för res. 3
          </note>
          <note>
            65 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 36 v, 12 mp
          </note>
          <note>
            För res. 3: 67 m, 35 kd, 13 c, 12 fp
          </note>
          <note>
            Frånvarande: 22 s, 15 m, 7 v, 7 kd, 5 c, 5 fp, 4 mp
          </note>
          <note>
            Mom. 5 (skärgårdsfrågor)
          </note>
          <note>
            1. utskottet
          </note>
          <note>
            2. res. 5 (m, kd, c, fp)
          </note>
          <note>
            Votering:
          </note>
          <note>
            150 för utskottet
          </note>
          <note>
            130 för res. 5
          </note>
          <note>
            3 avstod
          </note>
          <note>
            66 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 31 v, 11 mp
          </note>
          <note>
            För res. 5: 67 m, 1 v, 35 kd, 13 c, 14 fp
          </note>
          <note>
            Avstod: 2 v, 1 mp
          </note>
          <note>
            Frånvarande: 23 s, 15 m, 9 v, 7 kd, 5 c, 3 fp, 4 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            11 § Beslut om utskottsbetänkanden som slutdebatterats vid dagens
            sammanträde
          </note>
          <note>
            KrU11 Museer och utställningar
          </note>
          <note>
            Mom. 2 (fritt inträde på museer för förskolebarn m.fl.)
          </note>
          <note>
            1. utskottet
          </note>
          <note>
            2. res. 1 (v)
          </note>
          <note>
            Votering:
          </note>
          <note>
            244 för utskottet
          </note>
          <note>
            41 för res. 1
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 65 m, 33 kd, 13 c, 13 fp, 12
          </note>
          <note>
            mp
          </note>
          <note>
            För res. 1: 2 m, 36 v, 2 kd, 1 mp
          </note>
          <note>
            Frånvarande: 23 s, 15 m, 7 v, 7 kd, 5 c, 4 fp, 3 mp
          </note>
          <note>
            Mom. 8 (museum för design och konsthantverk)
          </note>
          <note>
            1. utskottet
          </note>
          <note>
            2. res. 4 (m, c, fp)
          </note>
          <note>
            Votering:
          </note>
          <note>
            230 för utskottet
          </note>
          <note>
            49 för res. 4
          </note>
          <note>
            6 avstod
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 38 m, 36 v, 33 kd, 2 fp, 12 mp
          </note>
          <note>
            För res. 4: 26 m, 13 c, 10 fp
          </note>
          <note>
            Avstod: 3 m, 2 kd, 1 mp
          </note>
          <note>
            Frånvarande: 22 s, 15 m, 7 v, 7 kd, 5 c, 5 fp, 3 mp
          </note>
          <note>
            Beatrice Ask (m) anmälde att hon avsett att rösta ja men markerats
            ha röstat nej.
          </note>
          <note>
            Karl-Göran Biörsmark och Lennart Kollmats (båda fp) anmälde att
            de avsett att rösta nej men markerats ha röstat ja.
          </note>
          <note>
            Helena Bargholtz (fp) anmälde att hon avsett att avstå från att
            rösta men markerats ha röstat nej.
          </note>
          <note>
            Mom. 9 (museum för populärmusik)
          </note>
          <note>
            1. utskottet
          </note>
          <note>
            2. res. 5 (v)
          </note>
          <note>
            Votering:
          </note>
          <note>
            250 för utskottet
          </note>
          <note>
            36 för res. 5
          </note>
          <note>
            63 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 67 m, 35 kd, 13 c, 14 fp, 13
          </note>
          <note>
            mp
          </note>
          <note>
            För res. 5: 36 v
          </note>
          <note>
            Frånvarande: 23 s, 15 m, 7 v, 7 kd, 5 c, 3 fp, 3 mp
          </note>
          <note>
            Mom. 12 (ett nationellt kvinnomuseum)
          </note>
          <note>
            1. utskottet
          </note>
          <note>
            2. res. 6 (v)
          </note>
          <note>
            3. res. 7 (mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 13 (Museum Anna Nordlander)
          </note>
          <note>
            1. utskottet
          </note>
          <note>
            2. res. 8 (mp, c, fp)
          </note>
          <note>
            Votering:
          </note>
          <note>
            227 för utskottet
          </note>
          <note>
            40 för res. 8
          </note>
          <note>
            19 avstod
          </note>
          <note>
            63 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 66 m, 19 v, 34 kd
          </note>
          <note>
            För res. 8: 13 c, 14 fp, 13 mp
          </note>
          <note>
            Avstod: 1 s, 17 v, 1 kd
          </note>
          <note>
            Frånvarande: 22 s, 16 m, 7 v, 7 kd, 5 c, 3 fp, 3 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KrU12 Arkivfrågor
          </note>
          <note>
            Mom. 5 (frågan om att säkra det elektroniska kulturarvet)
          </note>
          <note>
            1. utskottet
          </note>
          <note>
            2. res. 3 (v, c, fp)
          </note>
          <note>
            Votering:
          </note>
          <note>
            223 för utskottet
          </note>
          <note>
            63 för res. 3
          </note>
          <note>
            63 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 67 m, 34 kd, 13 mp
          </note>
          <note>
            För res. 3: 36 v, 13 c, 14 fp
          </note>
          <note>
            Frånvarande: 22 s, 15 m, 7 v, 8 kd, 5 c, 3 fp, 3 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UbU10 Skolans utveckling
          </note>
          <note>
            Mom. 1 (Skolverket och skolans utveckling)
          </note>
          <note>
            1. utskottet
          </note>
          <note>
            2. res. 1 i motsvarande del (m, kd, c, fp)
          </note>
          <note>
            Votering:
          </note>
          <note>
            157 för utskottet
          </note>
          <note>
            129 för res. 1
          </note>
          <note>
            63 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 36 v, 13 mp
          </note>
          <note>
            För res. 1: 67 m, 35 kd, 13 c, 14 fp
          </note>
          <note>
            Frånvarande: 23 s, 15 m, 7 v, 7 kd, 5 c, 3 fp, 3 mp
          </note>
          <note>
            Mom. 4 (föräldrarnas roll för skolutveckling m.m.)
          </note>
          <note>
            1. utskottet
          </note>
          <note>
            2. res. 4 (kd)
          </note>
          <note>
            Votering:
          </note>
          <note>
            247 för utskottet
          </note>
          <note>
            38 för res. 4
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 65 m, 36 v, 13 c, 12 fp, 13 mp
          </note>
          <note>
            För res. 4: 2 m, 35 kd, 1 fp
          </note>
          <note>
            Frånvarande: 23 s, 15 m, 7 v, 7 kd, 5 c, 4 fp, 3 mp
          </note>
          <note>
            Mom. 5 (inrättande av ett nationellt fristående kvalitetsinstitut)
          </note>
          <note>
            1. utskottet
          </note>
          <note>
            2. res. 5 (m, fp)
          </note>
          <note>
            Votering:
          </note>
          <note>
            194 för utskottet
          </note>
          <note>
            91 för res. 5
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 35 v, 35 kd, 3 c, 13 mp
          </note>
          <note>
            För res. 5: 67 m, 10 c, 14 fp
          </note>
          <note>
            Frånvarande: 23 s, 15 m, 8 v, 7 kd, 5 c, 3 fp, 3 mp
          </note>
          <note>
            Mom. 6 (nationell handlingsplan)
          </note>
          <note>
            1. utskottet
          </note>
          <note>
            2. res. 1 i motsvarande del (m, kd, c, fp)
          </note>
          <note>
            Votering:
          </note>
          <note>
            156 för utskottet
          </note>
          <note>
            128 för res. 1
          </note>
          <note>
            65 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 36 v, 12 mp
          </note>
          <note>
            För res. 1: 67 m, 34 kd, 13 c, 14 fp
          </note>
          <note>
            Frånvarande: 23 s, 15 m, 7 v, 8 kd, 5 c, 3 fp, 4 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            12 § Jämställdhetsfrågor inom utbildningsväsendet
          </note>
          <note>
            Föredrogs utbildningsutskottets betänkande 1999/2000:UbU11
          </note>
          <note>
            Jämställdhetsfrågor inom utbildningsväsendet.
          </note>
          <note type="speaker">
            Anf. 142 ANDERS SJÖLUND (m):
          </note>
          <note>
            Fru talman! Ett jämställt samhälle där flickor och pojkar samt
            kvinnor och män har rätt att åtnjuta samma respekt är för mig
            en viktig och självklar utgångspunkt. Det finns tyvärr fortfarande
            områden där vi inte kan påstå att vi har ett jämställt förhållande
            mellan män och kvinnor men utvecklingen går, om än sakta ibland,
            åt rätt håll.
          </note>
          <note>
            Dagens betänkande med motioner från den allmänna motionstiden
            belyser också den samsyn som trots allt finns kring de övergripande
            målen på utbildningsområdet vad gäller jämställdhet - alla elevers
            lika rätt och möjligheter.
          </note>
          <note>
            Målet för och synen på jämställdhet skiljer sig kanske inte särskilt
            mycket åt, däremot vilka metoder som är lämpliga och effektiva
            för att nå önskat resultat.
          </note>
          <note>
            Socialdemokraterna hävdar en syn på människor som delar av ett
            kollektiv som kan förhindra att enskilda människor slås ut i konkurrensen.
            I motsats till vad kollektivets förespråkare tror anser vi att
            individer kommer sämre till sin rätt om man inte beaktar deras
            specifika förutsättningar och intressen. Detta blir särskilt tydligt
            i skolan.
          </note>
          <note>
            Undervisningen anpassas ofta efter pojkarnas mognadsutveckling
            och beteende. De tillåts helt enkelt ta betydligt mer plats i
            klassrummet än flickorna.
          </note>
          <note>
            Flickor och pojkar måste naturligtvis ges samma utrymme och möjligheter
            till utveckling i skolan, vilket inte kan ske så länge skillnader
            individer emellan inte synliggörs, diskuteras och accepteras.
          </note>
          <note>
            Vi moderater vill betona att jämställdhetsarbetet i skolan måste
            grundas på kunskap och bli en pedagogisk fråga snarare än en fråga
            om attityder.
          </note>
          <note>
            En modern jämställdhetspolitik försöker inte förneka eller utplåna
            de skillnader som finns mellan flickor och pojkar avseende kulturella,
            sociala och biologiska egenskaper utan frågar i stället hur skolan
            ska kunna ta hänsyn till dem för att därigenom ge varje individ
            möjlighet att utveckla sin fulla potential.
          </note>
          <note>
            Dessa skillnader måste uppmärksammas och vi måste ta hänsyn till
            dem i undervisningen. Det är alltså av stort intresse hur undervisningen
            går till, hur skolan arbetar, när i tiden olika ämnen introduceras
            och hur arbetsformerna i skolan ska kunna undvika att missgynna
            ettdera könet. Pedagogik och metodik måste anpassas så att både
            flickor och pojkar kan intressera sig för och aktivt ta del i
            undervisningen.
          </note>
          <note>
            Ibland kan direkta pojk- och flickgrupper t.ex. vara en bra metod
            att stärka respektive köns specifika styrkor och svagheter.
          </note>
          <note>
            Blivande lärare har naturligtvis en viktig uppgift här, varför
            det också ska ingå i lärarutbildningen.
          </note>
          <note>
            Britt-Marie Berge, fil. dr i pedagogik, skriver att lika behandling
            av flickor och pojkar - såsom föreskrivs i läroplanen - är problematisk
            i ett könsperspektiv. Enligt hennes mening bör i stället en medveten
            jämställdhetspedagogik utgå från att skolan inte är könsneutral.
            Den bör vidare erkänna kulturellt skapade könsskillnader men inte
            acceptera ojämlikheter i maktstrukturen. En medveten jämställdhetspedagogik
            bör sträva efter att pojkar och flickor får utveckla alla de kompetenser
            som krävs för att verka i var och en av de tre sfärerna yrkesliv,
            hemarbete och politik.
          </note>
          <note>
            Denna pedagogik som erkänner kulturella skillnader utan att acceptera
            ojämlikheter i relationer mellan dessa kulturer kräver en annan
            pedagogik än den som bygger på principen om lika behandling. Att
            utveckla innehåll och metoder för en sådan medveten pedagogik
            blir en utmaning för lärarkåren i vår svenska grundskola, säger
            Britt-Marie Berge i antologin Visst är vi olika.
          </note>
          <note>
            Fru talman! I 1 kap. skollagen stadgas att alla barn och ungdomar,
            oavsett kön, ska ha lika tillgång till utbildning i det offentliga
            skolväsendet. Detta tolkas allmänt som att skolan ska bortse från
            kön. Det förfaringssättet får negativa konsekvenser för båda könen
            och kan vara en av förklaringarna till att jämställdhetsarbetet
            i skolan ännu inte uppnått mera påtagliga resultat.
          </note>
          <note>
            Aktuell forskning visar också att flickor och pojkar har olika
            inlärningsfaser och inlärningssätt. Vi anser att skolan måste
            ta till sig den nya kunskap om kvinnligt och manligt som finns
            i dag.
          </note>
          <note>
            Skolan måste helt enkelt fungera flexibelt och kunna möta olika
            krav för att flickor och pojkar ska kunna bygga upp sin kompetens.
            Varje enskild flickas och pojkes kompetensutveckling är beroende
            av deras intresse och motivation att lära. Det finns alltså all
            anledning att bejaka en skola som präglas av mångfald och flexibilitet
            snarare än att söka fel när mångfalden uppträder.
          </note>
          <note>
            Fru talman! Den nya informationstekniken och cyberspacemiljön
            har från början dominerats av pojkarna. Även om andelen användare
            är ganska jämnt uppdelad mellan flickor och pojkar visar det sig
            att pojkarna behåller sitt försprång när det gäller att förstå
            tekniken i sig.
          </note>
          <note>
            Föräldrar och skola måste vara uppmärksamma på detta så att flickorna
            inte halkar efter i utvecklingen.
          </note>
          <note>
            Såväl här som på alla andra områden har lärarna en stor pedagogisk
            uppgift.
          </note>
          <note>
            Det finns också andra områden där skolans personal har viktiga
            uppgifter vad gäller elevers beteenden gentemot varandra, bl.a.
            gäller det språket. Det är enligt vår mening av yttersta vikt
            att motarbeta det språkbruk som förekommer i skolan, där könsord
            mellan elever är vardagsmat i dag. Vi får helt enkelt inte tillåta
            att könsbundna invektiv används i det dagliga talet, till den
            grad att de, enligt eleverna,
          </note>
          <note>
            "tappar sin betydelse" och förvandlas till normalt språkbruk
            - inte minst den senaste tidens fruktansvärda övergrepp på unga
            flickor där förövarnas motivering till brotten ger en inblick
            i den sexuella nöd och skeva bild som många unga pojkar faktiskt
            har.
          </note>
          <note>
            Här måste skolan ta ett stort ansvar för en bättre sexualundervisning
            för att om möjligt ge en sundare syn på relationer och sexualitet
            i allmänhet.
          </note>
          <note>
            Som ett led i en bra jämställdhet ställs också krav på ett förhållningssätt
            i skolan som bejakar kunskap och förhindrar fysiskt och mentalt
            våld. Här är jag faktiskt besviken över vår skolminister som envist
            vägrar att tala om skolans ordningsproblem. Utan ordning och respekt
            för varandras olikheter kan vi aldrig få en jämställd skola.
          </note>
          <note>
            Fru talman! När det gäller anställning av kvinnor och män inom
            högskolan ställer vi oss helt avvisande till den form av positiv
            särbehandling som Vänsterpartiet förespråkar. Anställning inom
            högskolan måste utgå från ett strikt kompetenskrav. Det motsatta
            blir att direkt nedvärdera den som fått arbetet enbart på grund
            av det kön man råkar ha. Däremot finns det anledning att vara
            kritisk och göra en översyn av de arbetsmetoder som föregår tillsättningar
            av t.ex. professurer. De starka manliga nätverk som finns gynnar
            i dagsläget männen. Därför finns det, som vi ser det, anledning
            att göra en översyn av de kriterier som bestämmer tillsättningen.
            Med det som utgångspunkt ökar förutsättningarna för rättvisa tillsättningar
            där kompetensen och behovet finns som styrmedel.
          </note>
          <note>
            Avslutningsvis ställer jag mig naturligtvis bakom samtliga våra
            reservationer men nöjer mig här med att yrka bifall till reservation
            nr 2 under mom. 2.
          </note>
          <note type="speaker">
            Anf. 143 KALLE LARSSON (v):
          </note>
          <note>
            Fru talman! Vårt samhälle är genomgående strukturerat så att
            män är överordnade kvinnor. Kvinnor diskrimineras på grund av
            sitt kön, och kvinnors handlingsutrymme begränsas systematiskt.
            I ekonomi, kultur och politik står mannen som norm. En grundförutsättning
            för detta kvinnoförtryck är den sociala konstruktionen av kön,
            genus. Kvinnor och män förväntas göra olika saker, och det män
            gör betraktas som mera värt. Att det i synen på genus finns en
            skillnad mellan höger och vänster är uppenbart om man läser moderaternas
            motion A805 och när man här hör Anders Sjölund recensera och citera
            samma motion. Där står att läsa:
          </note>
          <note>
            "En modern jämställdhetspolitik försöker inte förneka eller utplåna
            de olikheter som finns mellan flickor och pojkar avseende kulturella,
            sociala och biologiska egenskaper - - -."
          </note>
          <note>
            Om vi lämnar de biologiska egenskaperna därhän för tillfället
            skulle det vara mycket intressant att höra moderaternas företrädare
            i dagens debatt förklara vilka kulturella och vilka sociala egenskaper
            som är grundade på kön som moderaterna anser att man inte ska
            ifrågasätta. Detta kan för Vänsterpartiet inte vara utgångspunkt
            för en modern jämställdhetspolitik.
          </note>
          <note>
            Detta kan för Vänsterpartiet inte vara utgångspunkt för någon
            jämställdhetspolitik.
          </note>
          <note>
            Fru talman! Utbildningsväsendet är genomsyrat av genuskontraktet.
            Eftersom en stor del av barns och ungdomars fostran och socialisering
            sker i skolan är denna institution också en av de bärande för
            bevarandet av kvinnors systematiska underordning. Redan i förskolan
            och vid skolstarten är förväntningarna från lärare och personal
            tydligt styrande i riktning mot de traditionella könsrollerna.
            Flickor förväntas inta en passiv, tyst och snäll roll, medan pojkar
            förutsätts vara aktiva, pratsamma och utagerande.
          </note>
          <note>
            Den olika behandling flickor och pojkar möter i klassrummet bidrar
            till att stärka pojkars självförtroende, medan flickorna riskerar
            att bli passiva och får därmed det svårare att uttrycka sig offentligt.
            I skolan och den högre utbildningen lär sig eleverna och studenterna
            männens syn på samhället. Skolan förmedlar männens historia, och
            det är de manliga författarna som läses i svenskundervisningen.
            I utbildningsväsendet gör elever och studenter en rad val mellan
            ämnen och utbildningar - val som också är påverkade av och befäster
            genusstrukturen.
          </note>
          <note>
            Samtidigt som utbildningsväsendet reproducerar och konserverar
            manssamhället utgör det en nyckelinstitution också i kampen för
            ett jämställt samhälle.
          </note>
          <note>
            Genom att skolledare, lärare och övrig personal skaffar sig medvetenhet
            om dessa maktstrukturer och engagerar sig för att utmana dem kan
            skolan bli en plats där barn och ungdomar ges möjlighet att ifrågasätta
            de stereotypa könsroller som förmedlas i kulturen, reklamen och
            det övriga omgivande samhället.
          </note>
          <note>
            Vänsterpartiet vill öka valmöjligheterna för kvinnor och män.
            Alla ska ha reella möjligheter att göra val som inte är könstypiska.
            Vårt mål är att kön inte ska vara en begränsning eller ett hinder
            under uppväxten eller någon gång senare i livet.
          </note>
          <note>
            Jag är förstås medveten om att det i de lagar och dokument som
            styr utbildningsväsendet finns många formuleringar som syftar
            till en jämställd skola och att ett intensivt arbete pågår för
            att motverka den manliga normen i samhället. Också här i kammaren
            i dag kommer vi att få höra många fina formuleringar och ord om
            behovet av ett aktivt jämställdhetsarbete.
          </note>
          <note>
            Vi välkomnar förstås det. Men Vänsterpartiet har på bred front
            lämnat förslag för att ytterligare driva på utvecklingen, och
            jag är uppriktigt talat lite förvånad över att utskottsmajoriteten
            avstyrker samtliga våra förslag.
          </note>
          <note>
            Fru talman! Låt mig ge några exempel.
          </note>
          <note>
            En undersökning som Skolverket gjort visar att jämställdhetsarbetet
            i skolan tycks ha hamnat helt i skymundan av arbetet mot mobbning,
            våld och rasism. Jämställdhet har i många fall blivit en död bokstav
            i skolornas värdegrundsarbete. Vi föreslår därför att Skolverket
            ska få ett särskilt uppdrag att informera skolledare och lärare
            om vikten av ett aktivt jämställdhetsarbete som ett led i arbetet
            med värdegrunden. Alla andra partier avstyrker förslaget.
          </note>
          <note>
            Vi föreslår också att alla högskolor ska upprätta årliga jämställdhetsplaner
            för studenternas vistelse på högskolan och att alla grund- och
            gymnasieskolor ska åläggas att göra detsamma för eleverna på samma
            sätt som man i dag enligt jämställdhetslagen måste göra för de
            anställda. Majoriteten avstyrker dessa förslag.
          </note>
          <note>
            I en rapport från Utbildningsdepartementet från
          </note>
          <note>
            1994 levereras en ganska långtgående kritik mot dagens läromedel:
          </note>
          <note>
            "Läroböckerna är fortfarande bärare av det traditionellt manliga
            och kvinnliga och speglar inte dagens värderingar. De har inte
            införlivat aktuell forskning om könsskillnader och om pojkars
            och flickors olika förutsättningar och lärande."
          </note>
          <note>
            Liknande rapporter finns om en del av den litteratur som används
            på universitet och högskolor.
          </note>
          <note>
            Vänsterpartiet föreslår därför att Skolverket ges i uppdrag att
            granska ett urval av skolans läromedel ur ett könsperspektiv och
            att Högskoleverket ges i uppdrag att göra detsamma på högskolans
            område. Alla andra partier avstyrker också dessa förslag.
          </note>
          <note>
            Fru talman! Att bli kallad "fitta" eller "hora" tillhör vardagen
            för många unga tjejer, och också ovälkomna fysiska närmanden är
            vanliga. Den största delen av trakasserierna sker från jämnåriga
            killar i skolan. Det händer också att lärare utsätter elever för
            sexuella trakasserier, och det är förstås extra allvarligt när
            eleven befinner sig i beroendeförhållande till läraren. Flera
            uppmärksammade våldtäkter av unga tjejer har också skett de senaste
            åren. I en undersökning bland elever i Stockholms skolor 1996
            uppgav
          </note>
          <note>
            47 % av de tillfrågade tjejerna i årskurs 9 och första året på
            gymnasiet att de blivit utsatta för sexuella trakasserier, och
            8 % angav att det skett från en lärare. Och ingenting har blivit
            bättre sedan dess. Vänsterpartiet konstaterar att för många unga
            tjejer är vardagen fylld av rädsla, undergivenhet och fruktan
            för övergrepp. Det är inte resultatet av enstaka sjuka individers
            handlingar utan av ett samhälle där kvinnor konsekvent är underordnade
            män och där ett av de yttersta uttrycken för detta är att kvinnan
            inte ens äger rätten till sin egen kropp. Därför föreslår Vänsterpartiet
            att Skolverket får i uppdrag att uppmuntra grundoch gymnasieskolor
            att lära ut självförsvar.
          </note>
          <note>
            Fru talman! Vi avser inte att skolan ska lära ut hur man slåss
            i allmänhet. Det handlar lika mycket om psykiskt som om fysiskt
            självförsvar och att helt enkelt skapa en känsla av att man har
            rätt till sin egen kropp och inte ska tolerera kränkningar. Det
            är oerhört viktigt för unga tjejer att i grupp få möjligheten
            att samtala om sina erfarenheter, inse att man inte är ensam om
            att drabbas. Genom detta skapas en känsla av samhörighet mellan
            unga tjejer där det helt enkelt inte är acceptabelt med några
            former av sexuella trakasserier.
          </note>
          <note>
            Det handlar om att sätta ord på vad man upplevt och upplever
            dagligen, att se det strukturella i mäns trakasserier av kvinnor,
            inse att man aldrig själv bär ansvaret för ett övergrepp. Det
            handlar om att få kunskap om vilka rättigheter man egentligen
            har. Det handlar också om att lära sig att använda sitt kroppsspråk
            och sin röst så att man stärker sitt uppträdande och självförtroende,
            att ta plats och kräva utrymme.
          </note>
          <note>
            Det gäller att undvika att hamna i en farlig situation och om
            man väl hamnar där att kunna ta sig därifrån.
          </note>
          <note>
            Fru talman! Man kan förstås undra om tjejer verkligen ska behöva
            lära sig självförsvar i skolan, om det inte är att än en gång
            lägga ansvaret på kvinnan och om det inte i stället handlar om
            att killar måste sluta att begå övergrepp och våldta kvinnor.
          </note>
          <note>
            Till detta kan anföras att Vänsterpartiet på bred front lägger
            fram förslag som syftar till att bryta kvinnors systematiska underordning
            och skapa ett jämställt samhälle, många gånger i konflikt med
            patriarkatet och med mäns maktutövning.
          </note>
          <note>
            Vi ser gärna att man i skolan för diskussioner bland killar om
            hur man kan undvika trakasserier och övergrepp. Men vi kan också
            konstatera att så länge som tjejer i landets skolor är utsatta
            för trakasserier måste något göras för att ge dem självförtroendet
            och styrkan att stå emot. När kvinnor våldtas varje timme i Sverige
            är det dags att unga tjejer får lära sig att slå tillbaka.
          </note>
          <note>
            Inget annat parti har i utskottsbehandlingen stött vårt förslag
            om självförsvarsträning för unga tjejer i skolan. Jag vill gärna
            tro att det beror på att de helt enkelt inte har läst vår motion,
            att de inte har fattat vad vi menar. Därför arrangerade vi från
            Vänsterpartiet i går en kortare träning i självförsvar för de
            riksdagskvinnor som så önskade.
          </note>
          <note>
            Kvinnor från Vänsterpartiet, Miljöpartiet, Moderaterna och Kristdemokraterna
            deltog, och jag hoppas att de nu har större insikt i frågan än
            den utskottsmajoritet som besvarade vår motion med: "Det är viktigt
            att skolan anvisar vägar att genom samtal lösa konflikter och
            motsättningar." Jag har inga invändningar mot det, och det är
            en viktig del av självförsvarsträningen. Men hur kan det vara
            tillräckligt? Inte kan väl samtliga andra partiers budskap till
            de tjejer som utsatts för övergrepp och våldtäkter vara: Ni kunde
            väl ha pratat om det?
          </note>
          <note>
            Fru talman! Självfallet står jag bakom Vänsterpartiets samtliga
            reservationer, men jag yrkar bifall till motion Ub218.
          </note>
          <note type="speaker">
            Anf. 144 ANDERS SJÖLUND (m) replik:
          </note>
          <note>
            Fru talman! Kalle Larsson tar till brösttoner när han står i
            talarstolen, och det låter alltid trevligt. Vi är ändå överens
            om rätt mycket kring den fråga som vi nu diskuterar. Vi är naturligtvis
            fullständigt emot övergrepp mot någon. Den kampen ska var och
            en av oss utkämpa på vår hemmaplan och i politiken, och den kampen
            ställer jag gärna upp i.
          </note>
          <note>
            Sedan sade Kalle Larsson i början av sitt anförande att vi moderater
            talar om kulturarvet och kvinnan.
          </note>
          <note>
            Jag uppfattar det som att ett antal kvinnor i det här landet
            är utsatta, men kvinnor är ju de stora kulturbärarna i Sverige.
            Det är kvinnorna som egentligen har burit upp detta land. Se inte
            ned på kvinnorna och säg inte att det är synd om de svenska kvinnorna,
            för det är det inte. De är lika starka och duktiga som vi män
            är.
          </note>
          <note>
            I vår reservation säger vi att man ska erkänna de olikheter som
            finns mellan människor. Man ska bejaka de elever som kommer till
            skolan med olika förutsättningar och behandla var och en utifrån
            dem. Det tycker vi är det allra viktigaste. Därför måste man ändra
            attityder och se problemet utifrån en pedagogisk synvinkel.
          </note>
          <note>
            Menar Kalle Larsson att det inte har någon betydelse vilken bakgrund
            som pojkarna och flickorna i skolan har? Det är den slutsats som
            man kan dra av det anförande som jag nyss hörde.
          </note>
          <note type="speaker">
            Anf. 145 KALLE LARSSON (v) replik:
          </note>
          <note>
            Fru talman! Jag är stolt över att Anders Sjölund anser att jag
            tar till brösttoner. I de här frågorna är det dags att tala klarspråk.
            Kan vi vara överens om det så är det bra. Kan vi sedan också bli
            överens om konkreta åtgärder vore det ännu bättre.
          </note>
          <note>
            Jag vill passa på att fråga Anders Sjölund om han ställer upp
            på att man ska anordna självförsvarsträning på de skolor där tjejerna
            själva vill det. Det handlar alltså inte om ett obligatorium som
            några har uppfattat det.
          </note>
          <note>
            Jag ser inte på något sätt ned på de kvinnor som lever i dag
            och som har levt någon gång i historien.
          </note>
          <note>
            Jag tycker inte synd om någon. Vad jag försöker att beskriva
            är en strukturell underordning, hur det i alla möjliga sammanhang
            i samhället är organiserat så att kvinnor har mindre makt och
            mindre inflytande än vad män har. Det gäller självfallet inte
            varje enskild kvinna eller varje enskild man, men vi måste förmå
            att se strukturen om vi också ska ha förmåga att förändra den.
          </note>
          <note>
            Min fråga till Anders Sjölund kvarstår om han kan ange det som
            jag försökte att lyfta fram i mitt anförande. Anders Sjölund citerade
            ur motion A805 i sitt inledningsanförande. Där står det: "En modern
            jämställdhetspolitik försöker inte förneka eller utplåna de olikheter
            som finns mellan flickor och pojkar avseende kulturella, sociala
            och biologiska egenskaper."
          </note>
          <note>
            Om vi bortser från det biologiska, kan då Anders
          </note>
          <note>
            Sjölund förklara för mig vilka skillnader grundade på kön som
            är kulturella och sociala? Vilka sådana egenskaper är det som
            vi inte ska ifrågasätta? Jag är för att man ser varje människa
            som en individ, men här pratar vi om män, kvinnor, kategorier
            och strukturer.
          </note>
          <note>
            Vilka är då dessa egenskaper - kulturella och sociala
          </note>
          <note>
            - som är grundade på kön och som vi inte ska ifrågasätta?
          </note>
          <note type="speaker">
            Anf. 146 ANDERS SJÖLUND (m) replik:
          </note>
          <note>
            Fru talman! När det gäller självförsvarskurser i skolorna har
            jag naturligtvis ingenting emot sådana om flickor och pojkar vill
            ägna sig åt det. Man får ju göra som man vill.
          </note>
          <note>
            Sedan talade Kalle Larsson om valfrihet, och de var ju trevligt
            att höra att Kalle Larsson tar det ordet i sin mun.
          </note>
          <note>
            Jag lyssnade på radio i eftermiddags. Det var utsändning från
            en friskola i min hemstad Umeå. Man frågade ett par av skolans
            elever varför de gick där och fick till svar: Här känner jag mig
            lugn och trygg, och här blir jag inte mobbad, vilket jag blev
            på den andra skolan. Det genomgående temat var att skolan bidrog
            till att eleverna kände sig lugna och trygga i den skolmiljön.
          </note>
          <note>
            Då blir min motfråga till Kalle Larsson: Sträcker sig valfriheten
            så långt att det här med att tillåta mångfald inom skolsystemet
            också har nått Kalle
          </note>
          <note>
            Larsson?
          </note>
          <note type="speaker">
            Anf. 147 KALLE LARSSON (v) replik:
          </note>
          <note>
            Fru talman! Det är nog ändå betecknande att Anders Sjölund över
            huvud taget inte - fast han har haft två tillfällen till det -
            kan besvara min fråga.
          </note>
          <note>
            Jag ska inledningsvis besvara Anders Sjölunds fråga. Jag är för
            att man har tillgång till en lugn och trygg skolmiljö. Jag vill
            att alla elever som växer upp i Sverige eller någon annanstans
            i världen ska ha den möjligheten.
          </note>
          <note>
            Däremot är jag motståndare till den explosion som nu sker av
            fristående skolor. Vad det i grunden handlar om och vad vi tidigare
            i dag och andra dagar har diskuterat i denna kammare är att de
            föräldrar som har tillräckligt kulturellt och socialt kapital
            räddar sig undan från det skepp som nu håller på att, om inte
            sjunka så i alla fall ta in rejält med vatten, det flaggskepp
            som den svenska skolpolitiken tidigare har varit. Rädda sig den
            som kan, är möjligen moderaternas och Anders Sjölunds strategi
            för de rika i Sverige, men det är inte Vänsterns strategi.
          </note>
          <note>
            Jag vill avsluta med att säga att det finns en avgörande skillnad
            i synen på biologi, kön och genus mellan höger och vänster. Vi
            vill utjämna skillnaderna. Där vi vill se till att likheten lyfts
            fram, där vill
          </note>
          <note>
            Anders Sjölund och moderaterna befästa olikheterna.
          </note>
          <note>
            Professor Yvonne Hirdman talar om de två sätten att upprätthålla
            genuskontraktet, könens isärhållande och den manliga normens primat.
            Åtminstone könets isärhållande tycker Anders Sjölund och moderaterna
            uppenbarligen är värt att försvara. Jag tycker inte det.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.59 på förslag av andre vice talmannen
            att ajournera förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            12 § (forts.) Jämställdhetsfrågor inom utbildningsväsendet (forts.
            UbU11)
          </note>
          <note type="speaker">
            Anf. 148 ULLA-BRITT HAGSTRÖM (kd):
          </note>
          <note>
            Fru talman! I går redovisades Landstingsförbundets sammanställning
            om jämställdhet. 80 % av de landstingsanställda är kvinnor. Men
            ju högre upp man går, desto färre kvinnor är det. Bäst är Västerbotten,
            som satsat medvetet på kvinnliga chefer. Sämst visade sig Jönköpings
            län vara med endast 20 % på chefstjänster. De kvinnliga cheferna
            tjänar inte lika mycket som männen. Landstingsförbundets statistik
            för 1998 visar att kvinnliga förvaltningschefers löner var 85
            % av männens.
          </note>
          <note>
            Regeringen har valt ett könssegregerat samhälle, med kvinnorna
            inom offentlig verksamhet, vård och skola, medan männen snabbt
            tar för sig i den nya ekonomin och avstånden ökar. Samma förhållande
            gäller för brist på likvärdiga villkor för kvinnor och män inom
            högre utbildning och forskning.
          </note>
          <note>
            Om vi ska nå ett jämställt samhälle måste jämställdhetsarbetet
            i skolan bli mera tydligt. Jämställdhet i skolan handlar om värdegrund
            och demokrati.
          </note>
          <note>
            Alla människors lika och unika värde förutsätter att flickor
            och pojkar ges samma möjligheter, rättigheter och skyldigheter.
            Jag frågade under slutet av min lärartid ca 300 elever i årskurs
            7 genom en enkät om trivseln i skolan. 91 % tyckte att den var
            bra, och
          </note>
          <note>
            38 % tyckte t.o.m. att trivseln ökat under vårterminen.
          </note>
          <note>
            78 % var nöjda med elevinflytandet, och 12 % var mycket nöjda.
            Lite sämre var det på jämställdhetsområdet. Var femte elev tyckte
            inte att lärarna tog hänsyn till att flickor och pojkar kan utvecklas
            bättre genom pedagogiska insatser riktade mot flickor eller pojkar.
            Vid enkäten framkom att 66 % av grabbarna och 28 % av flickorna
            hade större förtroende för en manlig lärare än en kvinnlig. Då
            har regeringen inte kommit långt på jämställdhetsområdet.
          </note>
          <note>
            Kommunförbundet anvisar en intressant metod,
          </note>
          <note>
            3 R-metoden. Man talar om representation som handlar om att man
            kan se jämställdheten som en aspekt av varje del av verksamheten,
            som en resurs, pengar, tid och plats. Det visar sig också när
            man tittar på utbildningsfrågorna att de manliga utbildningarna
            är dyrare per elev. Det tredje R:et är realia och kvalitativa
            värden, den pedagogiska sidan.
          </note>
          <note>
            Fru talman! Jämställdhetsarbetet i skolan måste grundas på kunskap
            och bli en pedagogisk fråga, likaväl som en moral- och attitydfråga.
            Kunskapen om hur pojkar och flickor utvecklar sin identitet måste
            ges till lärarna kontinuerligt. Det handlar om mognad, värderingsmönster,
            språk, prestationer, ämnesval osv. Det handlar om ett pedagogiskt
            arbete, där pedagogiken tar hänsyn till de olika behov som finns
            i en undervisningssituation. Pedagogik och metodik måste anpassas
            till både flickors och pojkars intressen.
          </note>
          <note>
            När Kristdemokraterna begär att fler män anställs inom förskolan
            och skolan, avstyrks motionen. Majoriteten svarar att behovet
            av åtgärder för att intressera män för läraryrket redan är uppmärksammat.
            Tala om att slå sig för bröstet! Gå ut och titta i förskolor och
            skolor och ta den enklaste räkneövning! Är det någonstans regeringen
            har misslyckats så är det på jämställdhetsområdet inom skolans
            värld.
          </note>
          <note>
            De nedsättande könsorden måste bort. Lika lite som någon får
            kallas nazist i skolan ska någon kunna få kallas hora. Det handlar
            inte bara om kränkning i ord, utan flera lektioner kan bli förstörda
            av den stämning eleven hamnar i.
          </note>
          <note>
            I slutet av december förra året presenterades en rapport om samlevnad
            av skolinspektörer. Grova könsord tillhörde bilden i hälften av
            skolorna. Av de
          </note>
          <note>
            50 grundskolorna fann man 4 där samlevnadsundervisningen var
            tillgänglig för alla elever och där den var övergripande. För
            de 29 gymnasierna fann inspektörerna 6 som kunde sägas ha en bred,
            bra och tillgänglig undervisning.
          </note>
          <note>
            Hur kan det komma sig att varken regeringen eller
          </note>
          <note>
            Folkhälsoinstitutet tidigare försökt åtgärda detta? Den socialdemokratiska
            regeringen har valt att försvaga familjen. Det yttersta tecknet
            på detta visade statsministern i sin regeringsförklaring, där
            han valde att inte nämna ordet familj. Vuxenvärlden måste ta tillbaka
            sitt ansvar. Föräldrarna måste ge skolan stöd. Lärarna är föräldrarnas
            förlängda arm för kunskapsförmedlande och fostran. Föräldrarna
            måste ge lärare och skola sitt helhjärtade stöd.
          </note>
          <note>
            Samtidigt som det finns en insikt om att män och kvinnor talar
            olika språk är litteraturlistorna starkt mansdominerade. Fler
            böcker av kvinnliga författare måste användas i undervisningen.
            Detta gäller också olika spel för datorer. Det finns mycket lite
            utvecklat för flickors intressen. Regeringens uppdrag till Skolverket
            att ansvara för att utveckla skoldatanätet och ett nationellt
            resurscentrum för läromedier borde också uppmärksamma behovet
            av en strategi för jämställdhet. Det ser i dagens läge ut som
            om den nya ekonomin drar förbi kvinnorna än en gång, trots att
            regeringen uttalar att vi är världens mest jämställda land.
          </note>
          <note>
            Fru talman! Könsfördelningen på de olika programmen i gymnasieskolan
            måste bli jämnare. Det ska bli intressant att följa den nya webbplatsen
            för teknikprogrammet. Syftet med den är att stödja lärare och
            skolledare med den fortsatta utvecklingen. Ansökningar till det
            nya teknikprogrammet i gymnasieskolan tyder på att det kan bli
            en backlash för skolans jämställdhetsarbete. Det tycks som om
            väldigt få flickor söker till teknikprogrammet. Det kan vara ett
            tecken på att utformningen av programmet behöver förändras. Den
            nya sökandeprofilen till teknikprogrammet innebär en stor risk
            att kvinnor som söker till tekniska utbildningar på högskolenivå
            kommer att bli färre. Gymnasieskolan har en viktig roll i att
            sprida kunskap och väcka intresse för kvinnors och mäns beteendemönster
            och attityder vad gäller den accelererande IT-utvecklingen. Regeringen
            har missat att sända med en jämställdhetsstrategi med det nya
            tekniska programmet.
          </note>
          <note>
            Fru talman! Den 15 oktober 1998 fanns på de olika gymnasieprogrammen
            en könsfördelning som visar att jämställdhet inte föreligger.
            Barn och fritid hade 74,2 % tjejer, omvårdnad 87,1 % och estetiska
          </note>
          <note>
            68,2 %. Naturvetenskapsprogrammet hade 40,7 %
          </note>
          <note>
            tjejer och samhällsvetenskap 62,3 %. Men går vi till bygg fanns
            2,4 %, el 1,7 % och energi 2,9 %. Vad är det som säger att tjejer
            inte kan arbeta med bygg, el eller energi? Vi bygger fast manssamhället
            och mansstrukturen ytterligare. Fordon hade 3,9 % tjejer och industri
            6,7 %. Varför lockas inte tjejer till fordon?
          </note>
          <note>
            Och industrin har många gånger mindre kroppslig arbetsbelastning
            än vården med tunga lyft. Vården ger givetvis mycket annat, t.ex.
            socialt, och jag vet att många tjejer väljer det därför att de
            vill arbeta med människor. Givetvis ska den friheten råda, men
            man ska inte tro att de andra arbetena inom industrin är så mycket
            tyngre.
          </note>
          <note>
            Fru talman! Kristdemokraterna anser att jämställdhetsregler för
            studenter ska införas i högskoleförordningen. Studenterna ska
            omfattas av en jämställdhetsplan som också innefattar sexuella
            trakasserier. Regeringens översyn av jämställdhetslagen verkar
            inte heller ta upp detta. Jag har egentligen inget emot att utveckla
            idén om självförsvar för tjejer inom skolans roll. Det måste dock
            kopplas med etiska samtal för att inte användas i fel syfte.
          </note>
          <note>
            Under året har det kommit larmrapporter om kvinnornas låga procentuella
            andel inom högre utbildning och forskning. Det är viktigt att
            utröna vilka informella hinder som fortfarande omöjliggör för
            kvinnor och män att verka på lika villkor i högskolan.
          </note>
          <note>
            Ett genusperspektiv i forskning och forskarutbildning ska finnas
            med som en naturlig del inom varje forskningsområde. Uppmärksamhet
            bör riktas på hur kvinnor kan göra karriär efter disputation och
            nå en professur. Forskarkarriären måste kunna kombineras med familjebildning.
            Vi kräver en utredning.
          </note>
          <note>
            Fru talman! Givetvis yrkar vi kristdemokrater bifall till alla
            våra motioner, men för tids vinnande väljer jag att yrka bifall
            till reservation nr 8 under mom. 11.
          </note>
          <note type="speaker">
            Anf. 149 KALLE LARSSON (v) replik:
          </note>
          <note>
            Fru talman! Jag har två frågor till Ulla-Britt
          </note>
          <note>
            Hagström. Den ena är teoretisk, kan man säga, och den andra i
            högsta grad praktisk.
          </note>
          <note>
            Den första handlar om en sak som jag tidigare hade en replikväxling
            om med Anders Sjölund, nämligen utgångspunkterna för arbetet med
            jämställdhet i skolan såväl som i samhället.
          </note>
          <note>
            I den från början moderata reservation som även kristdemokraterna
            tillsammans med de andra borgerliga partierna har ställt sig bakom
            finns formuleringen: En modern jämställdhetspolitik försöker inte
            förneka eller utplåna de olikheter som finns mellan flickor och
            pojkar avseende kulturella, sociala och biologiska egenskaper.
          </note>
          <note>
            Jag skulle vilja veta om Ulla-Britt Hagström står bakom den formuleringen
            och om hon kan ge mig exempel på sådana kulturella och sociala
            egenskaper.
          </note>
          <note>
            Den andra, mer konkreta frågan: Ulla-Britt
          </note>
          <note>
            Hagström säger att hon inte har något emot att man anordnar självförsvar
            i skolan. Det uppskattar jag förstås. Men hon säger att man också
            bör ha etiska samtal så att det inte kan användas i fel syfte.
            Jag skulle vilja veta om det inte är så att det redan i den motion
            som jag vet att Ulla-Britt Hagström har tagit del av anges att
            sådana samtal, även om inte begreppet etiska används, ska föras.
            Vilka felaktiga syften är det som Ulla-Britt Hagström tror att
            undervisningen i självförsvar kan användas i?
          </note>
          <note>
            Anf. 150 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! Jag börjar med den första frågan, den teoretiska.
            Inom skolans ram ska undervisningen ske med pedagogik och inte
            om pedagogik. Det handlar i första hand om att komma till rätta
            med felaktiga strukturer. Men givetvis kan vi inte förneka att
            det finns olikheter, annars skulle vi ju inte ständigt behöva
            påtala att vi vill ha medicinsk forskning för kvinnor och att
            normen inte bara ska utgå från män. Visst, strukturen i första
            hand, men visst finns det olikheter, även språkliga olikheter.
            Språket anammas på lite olika sätt och man lär på lite olika sätt.
          </note>
          <note>
            Vad gäller självförsvar tycker jag att när tjejer är i underläge
            måste de kunna försvara sig. För att med minsta möjliga skada
            kunna komma undan tycker jag att det är väldigt bra att öva teknik,
            för då lär man sig hur man praktiskt ska gå till väga så att man
            själv kommer undan och inte skadar motparten alltför mycket. Vad
            jag ser en fara i är om man inte tillräckligt mycket talar om
            detta med unga tjejer. Jag tror i och för sig inte att det är
            någon fara. Jag har själv jobbat i skolan i 30 år. Men någon som
            har så mycket kunskap skulle ju kunna få för sig att ta hand om
            en grabb och kanske behandla honom lite illa. Därför tycker jag
            att det är viktigt att hela tiden samtala om detta. Jag förstår
            att det är det Kalle Larsson menar också.
          </note>
          <note type="speaker">
            Anf. 151 KALLE LARSSON (v) replik:
          </note>
          <note>
            Fru talman! Jag kan konstatera att från Ulla-Britt
          </note>
          <note>
            Hagströms sida är enigheten stor runt den motion som
          </note>
          <note>
            Vänsterpartiet har väckt. Den handlar ju om den typen av samtal,
            självförtroendestärkande samtal, men också om samtal som handlar
            om att man i så liten utsträckning som möjligt ska behöva gå till
            våldsamheter för att kunna ta sig loss vid ett övergrepp. Jag
            uppfattar att kristdemokraterna genom sin representant stöder
            motionen.
          </note>
          <note>
            När det gäller olikheter har jag konstaterat, i alla fall i replikväxlingen
            tidigare, att vi kan lämna de biologiska skillnaderna därhän för
            tillfället. Låt oss i stället tala om det som anges som kulturella
            och sociala egenskaper, alltså inte det som vi talar om i medicinsk
            forskning utan mer, som Ulla-Britt Hagström säger, när man har
            anammat språket på olika sätt eller andra olikheter som man under
            sitt liv har lärt in.
          </note>
          <note>
            Dessa saker ska vi enligt min uppfattning försöka att utjämna.
            Vi ska försöka se till att kön inte är en bärande variabel när
            vi diskuterar hur man kan bete sig, vilka möjligheter man ska
            ha, hur man kan uppträda osv.
          </note>
          <note>
            Men min fråga rör den motion som reservationen från även kristdemokraterna
            grundar sig på, där man säger att en modern jämställdhetspolitik
            inte försöker förneka eller utplåna de skillnader som finns mellan
            flickor och pojkar avseende kulturella och sociala egenskaper.
            Enkelt uttryckt: Finns det sociala och kulturella egenskaper som
            man alltså inte bör ifrågasätta, även fast dessa bara grundar
            sig på kön? Det är min uppriktiga och klara fråga till Ulla-Britt
          </note>
          <note>
            Hagström. Kan hon ge några exempel på sociala och kulturella
            egenskaper som inte ska ifrågasättas?
          </note>
          <note>
            Anf. 152 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! Jag börjar med den första frågan. Jag skulle i och
            för sig kunna stödja Kalle Larssons motion. Nu har jag oturen
            att vara utkvittad på onsdag, så jag är inte här då. Men jag kommer
            att ta den till vara och utveckla den. Vi kommer att diskutera
            den mer inom mitt parti. Men Kalle Larsson kan inte räkna med
            stöd på onsdag. Vi vill utveckla frågan lite utifrån våra synpunkter.
          </note>
          <note>
            Vad gäller den andra frågan finns det ingen strävan att göra
            människor precis lika. Jag vill inte ha ett samhälle där mannen
            är normen och där vi kvinnor ska klättra upp för en stege för
            att nå den norm som utgår från mannen. Jag vill ha ett samhälle
            där individuella egenskaper tas till vara och där vi möts horisontellt,
            alltså utifrån våra egenskaper och erfarenheter, där vi är lika
            starka och kan arbeta tillsammans sida vid sida.
          </note>
          <note>
            Jag har läst fem poäng i Kvinnors och mäns språk.
          </note>
          <note>
            Det finns väldigt mycket som tyder på att vi har olika strukturer
            i språket osv. Vad finns det då för anledning att utplåna skillnaderna
            så att vi får ett helt lika språk? Jag vill inte heller ta bort
            min dialekt, trots att jag när jag gick på lärarhögskolan på bred
            skånska fick höra att om jag inte ändrade min dialekt så skulle
            eleverna i skolan skratta åt mig hela tiden. Jag tycker att vi
            ska bevara olikheter, även de olikheter som finns tjejer och killar
            emellan, för då får vi det bästa samhället.
          </note>
          <note type="speaker">
            Anf. 153 SOFIA JONSSON (c):
          </note>
          <note>
            Fru talman! Skolan har, som flera här har sagt, en oerhört viktig
            roll att ge alla elever möjligheter att utvecklas utifrån sina
            egna behov och förutsättningar.
          </note>
          <note>
            Jämställdheten inom skolan måste innebära att flickor och pojkar
            ges lika villkor och förutsättningar för att upptäcka, pröva och
            utveckla sin egen förmåga. Därför måste skolan kunna möta skilda
            behov på ett bra sätt.
          </note>
          <note>
            Den viktiga uppgiften som skolan har vad gäller jämställdhetsfrågor
            handlar inte minst om att motverka de könsbundna utbildnings-
            och yrkesval som görs. Om kvinnor och män ska kunna öka sin andel
            inom traditionellt könsbundna arbetsområden måste det arbetet
            börja tidigt. Skolan och utbildningssystemet måste bli bättre
            på att synliggöra och lyfta fram kunskap om manligt och kvinnligt.
          </note>
          <note>
            Jag tycker att undervisningsformerna måste förändras, så att
            man tar hänsyn till flickors och pojkars olikheter, behov och
            intressen. Flickors och pojkars självuppfattning och omvärldsuppfattning
            är präglade av deras erfarenheter och villkor såväl i skolan som
            utanför.
          </note>
          <note>
            Vid skolstarten har flickorna och pojkarna olika erfarenheter
            med sig efter rådande genusmönster.
          </note>
          <note>
            Genom lek och uppfostran uppmuntras deras olika förmågor.
          </note>
          <note>
            I skolan är skillnaden påvisbar, bl.a. gäller det sättet att
            vara i klassrummet, hur man kommunicerar, hur man hanterar språket
            och vid valet av innehåll, kurser och arbetsformer.
          </note>
          <note>
            Lärare spelar också en stor roll för barns uppväxt som förebilder.
            En jämn könsfördelning vid rekrytering av lärare på alla nivåer
            tycker jag därför ska eftersträvas. Elevernas erfarenheter i de
            tidiga skolåren spelar en stor roll för deras framtida utbildningsoch
            yrkesval. Ett medvetet arbete för att bryta könsbundna mönster
            längre fram i livet måste inledas redan de första åren i skolan.
          </note>
          <note>
            Vi ser redan i förskolan att pojkar får ta mer utrymme än flickorna.
            Den tendensen förstärks under hela skoltiden. Flickorna förväntas
            vara tysta och ordningsamma medan förväntningarna på pojkarna
            är helt annorlunda. De olika förutsättningarna i skolan missgynnar
            både flickor och pojkar och blir till ett hinder för en ökad jämställdhet.
            Utifrån det tycker jag att Skolverket borde få i uppdrag att utvärdera
            och stödja ett arbete för att bryta könsroller i förskola och
            skola.
          </note>
          <note>
            Fru talman! År 1997 gjordes en ganska omfattande undersökning
            av 550 svenska högstadieelevers arbete med fysik, kemi, biologi
            och teknik. I intervjuer med eleverna konstaterade forskarna att
            flickor och pojkar gör olika prioriteringar när det gäller vad
            de vill arbeta med i NO-ämnen. Forskarna belägger också att läroböckernas
            val av ämnesinnehåll och lärarnas val av metoder speglar manligt
            synsätt, något som också gynnar pojkars intressen. Det här är
            någonting som måste ses över.
          </note>
          <note>
            Det sexualiserade språk som spritt sig i skolorna visar tydligt
            att nedsättande attityder och felaktig inställning till jämställdhet
            är vanligt förekommande i skolan. Här borde Skolverket få i uppdrag
            att föreslå åtgärder för att komma till rätta med sexmobbningen
            i skolan. Majoriteten instämmer också i det, men man säger att
            man vill avvakta.
          </note>
          <note>
            Ett fortsatt steg är att upprätta ordentligare jämställdhetsplaner
            i skolan. Eleverna i skolan bör omfattas av motsvarande regler
            för jämställd som gäller för anställda på arbetsmarknaden. Skolan
            jämställdhetsprogram bör inte enbart handla om skolans legala
            åtaganden. Det bör också främja och förmedla en positiv och jämställd
            miljö.
          </note>
          <note>
            Fru talman! När det gäller rekrytering till högre utbildning
            är fördelningen mellan män och kvinnor relativt jämn. Fler kvinnor
            än män avlägger grundexamen på högskolenivå. Däremot är snedrekryteringen
            till högre tjänster inom högskoleväsendet anmärkningsvärd. Kvinnor
            missgynnas systematiskt. Ju längre upp i hierarkin, desto färre
            kvinnor. För att nå jämställdhet inom högskolan är det därför
            nödvändigt att börja redan i grundutbildningen.
          </note>
          <note>
            Förhållandet att kvinnor väljer kortare utbildningar och i mindre
            utsträckning fortsätter i forskarutbildningen måste förändras.
            En mer aktiv rekrytering är därför nödvändig. Det behövs också
            fler kvinnliga handledare till forskararbeten, och en strävan
            till större jämställdhet i högskolans tjänstestruktur måste uppnås.
            Styrelser och nämnder måste uppvisa en jämn könsfördelning.
          </note>
          <note>
            Speciellt viktigt är att man uppfyller de kraven i tjänsteförslagsnämnden.
            Dess förslag är ofta direkt avgörande för tjänstestrukturerna.
            Skulle högskolevärlden misslyckas med att uppnå en jämn könsfördelning
            i tjänsteförslagsnämnderna bör en kvotering övervägas.
          </note>
          <note>
            Hela rekryteringsprocessen till den högre utbildningen måste
            genomgå en översyn och göras mer jämställd. De satsningar på rekryteringsarbete
            som gjorts inom tekniska och naturvetenskapliga utbildningar har
            medfört att andelen kvinnor på grundutbildningsnivå har ökat.
            Alltfler kvinnor söker sig alltså till tekniska utbildningar,
            men det är fortfarande långt kvar till en jämn fördelning.
          </note>
          <note>
            Mer behöver göras för att få fler kvinnor att välja tekniska
            och naturvetenskapliga utbildningar. Motsvarande satsningar måste
            också göras vid rekrytering till kvinnodominerande utbildningar.
            På universitetsoch vårdområdet har andelen i utbildning blivit
            allt mindre de senaste åren. Här behövs det initiativ för att
            öka rekryteringen av män till kvinnodominerade utbildningar. Det
            behövs också nära samarbete mellan grundskola, gymnasieskola och
            högskola för att få en jämnare könsfördelning vid de olika utbildningarna.
          </note>
          <note>
            En annan viktig förutsättning för att öka genomströmningen av
            andelen kvinnor i den högre utbildningen och få kvinnor att satsa
            på den akademiska karriären är att det finns möjlighet till arbete
            under ekonomiskt trygga omständigheter, vilket också självfallet
            gäller för män. Därför är genomförandet av fler doktorandtjänster
            och en satsning på mellantjänster de kanske två enskilt viktigaste
            åtgärderna för att stimulera kvinnor att påbörja den akademiska
            karriären.
          </note>
          <note>
            Fru talman! För att stärka studenternas roll i jämställdhetsarbetet
            under den tid de är i grundutbildningen borde de omfattas av bestämmelser
            motsvarande de som finns i jämställdhetslagen. Sådana motsvarigheter
            bör skrivas in i högskoleförordningen.
          </note>
          <note>
            Tidigare har högskolan kritiserats för sin tama jämställdhetspolitik
            mot studenterna. Men den kritik som rört jämställdhetslagens gamla
            utformning har fått visst genomslag då den nya utformningen av
            de paragrafer som gäller sexuella trakasserier antogs i och med
            propositionen om kvinnofrid. Den nya lagen inkluderar dock fortfarande
            inte studenter och doktorander. Paragrafen om sexuella trakasserier
            i högskoleförordningen är ett steg framåt, men det är långt ifrån
            det skydd som jämställdhetslagen innebär.
          </note>
          <note>
            Fru talman! Självfallet står Centerpartiet bakom alla sina yrkanden.
            Här väljer jag för tids vinning att yrka bifall till reservation
            2 under moment 1 och reservation 7 under moment 10.
          </note>
          <note type="speaker">
            Anf. 154 KALLE LARSSON (v) replik:
          </note>
          <note>
            Fru talman! När jag lyssnar på Sofia Jonsson får åtminstone jag
            bilden av att hon ger uttryck för en ganska så god insikt i genussystemet.
            Det är därför jag är lite förvånad över att också Centern stöder
            den reservation som grundar sig på en moderat formulering. Kanske
            kan Sofia Jonsson klara ut det lite grann och ge mig exempel på
            kulturella och sociala egenskaper som är grundande på kön och
            som inte ska ifrågasättas. Det är den första frågan.
          </note>
          <note>
            Den andra frågan handlar om självförsvarsträningen. Jag skulle
            vilja höra vad skälet är till att Sofia
          </note>
          <note>
            Jonsson och Centerpartiet har valt att inte stödja det förslag
            som Vänsterpartiet har lagt fram. Det handlar, för att upprepa,
            inte om något obligatorium, utan om att vi vill att Skolverket
            ska få i uppdrag att uppmana och uppmuntra de skolor där eleverna
            vill anordna självförsvarsträning, enligt det som jag tidigare
            har anfört.
          </note>
          <note>
            Jag utgår ifrån att det inte handlar om att Sofia
          </note>
          <note>
            Jonsson anser att det budskap man ska ge till de tjejer är utsatta
            för övergrepp och våldtäkter ska vara: Ni kunde väl ha pratat
            om det. Det är det bärande argumentet i utskottsmajoritetens svar
            som det ligger i betänkandet.
          </note>
          <note type="speaker">
            Anf. 155 SOFIA JONSSON (c) replik:
          </note>
          <note>
            Fru talman! Jag kan återigen höra att samma fråga ställs. Först
            till frågan om självförsvar. Jag har själv blått bälte i karate,
            och jag tycker att självförsvar och den träningen är oerhört bra
            och nyttigt för kroppen och också bra för självkänslan.
          </note>
          <note>
            De diskussioner som Vänsterpartiet hade i början om att vi nu
            ska införa självförsvar för alla tjejer, och att alla tjejer i
            skolan ska lära sig, är att fastna i den gamla fällan som Kalle
            Larsson själv var inne på. Där kan vi se likheterna med när vi
            diskuterar kvinnor som har blivit utsatta eller kvinnor som har
            blivit misshandlade. Det är kvinnan själv som måste skydda sig
            själv. Det är kvinnan som ska gömma sig. Jag vill göra tvärtom.
          </note>
          <note>
            Vad gäller Kalle Larssons andra fråga om biologiska olikheter
            har jag den åsikten att det finns både biologiska olikheter och
            kulturella och sociala olikheter. Någonting annat vore ganska
            dumt att uttrycka sig för. Det gäller framför allt den socialiseringsprocess
            vi har. Det kan man koppla till det jag sade i mitt anförande.
            Det handlar om uppfostran och det synsätt som vi har på pojkar
            och flickor redan under den tiden de föds och framåt. Man hanterar
            pojkar och flickor på olika sätt.
          </note>
          <note type="speaker">
            Anf. 156 KALLE LARSSON (v) replik:
          </note>
          <note>
            Fru talman! Det Sofia Jonsson i den senare delen av sitt inlägg
            ger uttryck för, att det finns både biologiska och sociala, och
            för allt del också kulturella, skulle jag kunna tillägga, skillnader
            mellan män och kvinnor är vi helt eniga om. Men det som anges
            i den motion som reservationen grundar sig på är: En modern jämställdhetspolitik
            försöker inte förneka eller utplåna de olikheter som finns mellan
            flickor och pojkar vad gäller kulturella, sociala och biologiska
            egenskaper.
          </note>
          <note>
            De bärande orden är här att man inte försöker förneka eller utplåna
            dessa olikheter. De biologiska behöver vi inte utplåna. Det kan
            vi vara eniga om.
          </note>
          <note>
            Det finns inga skäl till detta. Men varför ska det finnas sociala
            och kulturella skillnader och olikheter som vi inte ska ifrågasätta
            om de bara grundar sig på kön? Jag tänkte att kanske Sofia Jonsson
            som är insatt i frågan kunde ge mig exempel på sådana egenskaper.
          </note>
          <note>
            När det gäller självförsvar bemötte jag i och för sig det i mitt
            inledande anförande. Jag anser precis som Sofia Jonsson att också
            mycket annat måste göras. Det är i första hand männens ansvar
            att inte begå övergrepp. Men tills vi når fram till det samhälle
            där män inte längre begår övergrepp, är det då inte befogat att
            kvinnor faktiskt får möjligheten att försvara sig, att fler än
            Sofia Jonsson själv får möjligheten att känna det självförtroende
            som det innebär att kunna försvara sig mot ett övergrepp?
          </note>
          <note>
            Märk väl att min fråga blir enklare den här gången: Anser Sofia
            Jonsson att man på de skolor där tjejer själva önskar självförsvarsträning
            bör uppmuntra att det anordnas sådan, inte som ett obligatorium
            utan bara för dem som vill det?
          </note>
          <note type="speaker">
            Anf. 157 SOFIA JONSSON (c) replik:
          </note>
          <note>
            Fru talman! Två saker. Den första gäller självförsvaret. Eftersom
            Kalle Larsson verkar ha vidgat sin tolkning av den egna motionen,
            vill jag säga: Självklart! För de skolor och idrottsföreningar
            som vill starta och genomföra själförsvarsträning ska detta vara
            möjligt. Jag tycker också att det är bra att idrotten utökas,
            framför allt i skolan.
          </note>
          <note>
            Kalle Larsson talar om de manliga strukturerna och säger att
            det oftast är mannen som går fri. Kalle
          </note>
          <note>
            Larsson har tidigare också fört diskussioner om att mannen är
            det onda i samhället, vilket man också kan läsa om i den handbok
            för tjejer som Ung Vänster har tagit fram. Man kan där läsa om
            hur tjejer ska bete sig i ett jämställt samhälle. Det handlar
            bl.a. om hur vi ska kunna försvara oss fysiskt.
          </note>
          <note>
            Jag tycker att man ger uttryck för en ganska märklig jämställdhetssyn.
            Det som jag vill ha - och som jag hoppas också Kalle Larsson vill
            ha - är ett jämställt samhälle, där män och kvinnor inte ska bli
            lika men jämlika. Det är den strävan som vi ska fortsätta att
            driva gemensamt.
          </note>
          <note>
            Både Kalle Larsson och jag har t.ex. varit inne på att läroböckerna
            i skolan bör ses över i ett genusperspektiv. Vi skulle ha kunnat
            skriva flera reservationer tillsammans, bl.a. om jämställdhetslagen
            i skolan. Det välkomnar jag, Kalle Larsson.
          </note>
          <note type="speaker">
            Anf. 158 ULF NILSSON (fp):
          </note>
          <note>
            Fru talman! Liberal politik tar alltid sin utgångspunkt i den
            enskilde individen. Man utgår från att människor är olika. Därför
            har liberaler i alla tider bekämpat hinder för individer att utvecklas,
            oavsett om de hindren berott på klasskillnader, olikheter mellan
            folkgrupper eller fördomar när det gäller könstillhörighet.
          </note>
          <note>
            Det har hänt mycket sedan de tidiga liberalerna började kämpa
            för rösträtt och andra rättigheter, och i dag är de flesta formella
            hinder avskaffade. Snart kommer även möjligheten att göra plikttjänst
            att erbjudas kvinnor i försvaret. Men det finns också mycket kvar
            att göra. Fortfarande är många av oss fångna i stereotypa uppfattningar
            om vad en könsroll är, och fortfarande är mannen eller det som
            uppfattas som mannens identitet en norm, det som man ska sträva
            mot.
          </note>
          <note>
            Den liberala feminismen arbetar inte i första hand genom att
            ge ökad makt till staten eller genom att med olika statliga åtgärder
            och regelverk förändra strukturerna. Där skiljer den sig delvis
            från den socialistiska feminismen. Den liberala feminismen arbetar
            i första hand för att ge alla människor mycket mer makt över sina
            egna liv. Den politiska uppgiften blir då att se och upptäcka
            strukturer som fungerar som hinder och att avskaffa dessa strukturer
            genom politiska beslut.
          </note>
          <note>
            Fru talman! Skolan är naturligtvis en struktur som fortfarande
            på många sätt är formad efter stereotypa uppfattningar och könsroller.
            Den är också en struktur som under de senaste 10-20 har börjat
            förändras kraftigt, så att läraryrket har blivit ett utpräglat
            kvinnoyrke. Jag vill först se på lärarna.
          </note>
          <note>
            Det blir naturligtvis en bättre utbildningsmiljö för barnen i
            förskola och skola om deras lärare är en blandning av män och
            kvinnor. Det finns här en tråkig koppling mellan löneutveckling
            och andelen kvinnor på en arbetsplats. Lärarnas löner har försämrats
            mycket kraftigt under de senaste 10-20 åren, och samtidigt har
            antalet män minskat.
          </note>
          <note>
            Detta är naturligtvis inte den enda frågan, men en viktig förändring
            som skulle gynna kvinnorna vore att man - vilket Folkpartiet i
            olika sammanhang driver -
          </note>
          <note>
            ökar lönerna för kvalificerade arbetsuppgifter inom den offentliga
            sektorn: lärare, sjuksköterskor, bibliotekarier osv.
          </note>
          <note>
            En annan förändring som skulle medföra betydligt bättre möjligheter
            för kvinnor att välja sina egna liv är att låta kvinnor även inom
            de här sektorerna kunna bli egna företagare eller kunna välja
            arbetsgivare -
          </note>
          <note>
            genom att vara positiv till friskolor, genom att vara positiv
            till alternativ inom vården osv.
          </note>
          <note>
            När det gäller eleverna är naturligtvis jämställdhetsarbetet
            i skolan, bland mycket annat men kanske i första hand, en pedagogisk
            fråga. Det är uppenbart så att det finns stora skillnader mellan
            pojkar och flickor: när det gäller mognad om de är i samma ålder,
            när det gäller språk och sätt att uttrycka sig, när det gäller
            val av ämnen som man intresserar sig för i skolan osv. Det här
            måste pedagogiken anpassa sig till.
          </note>
          <note>
            Pedagogiken måste anpassa sig till de barn som man arbetar med
            i skolan. Det innebär inte att man behöver ta ställning till om
            de här skillnaderna för alltid kommer att bestå eller inte, men
            t.ex. kan möjligheten att ha åtskild undervisning under vissa
            kortare perioder ge flickorna en väldigt stor möjlighet.
          </note>
          <note>
            Trots att idrottsämnet på papperet har ändrats kraftigt i skolan
            och har en helt annan kursplan än för tio år sedan har jag mött
            många föräldrar som tycker att det är jättetråkigt för deras döttrar
            som inte är så roade av att spela fotboll och handboll att ha
            samundervisning i idrott - de skulle vilja ägna sig åt helt andra
            saker på idrottstimmarna.
          </note>
          <note>
            Här kan lösningen naturligtvis antingen vara att inte ha samundervisning
            eller att ändra ämnets karaktär. Det senare vore kanske att föredra.
          </note>
          <note>
            Först som sist måste det pedagogiska arbetet i skolan på ett
            helt annat sätt än nu anpassas efter att pojkar och flickor kommer
            dit med olika förutsättningar av olika anledningar.
          </note>
          <note>
            Folkpartiet har motionerat om en del lagmässiga förändringar
            som skulle påverka situationen i skolan.
          </note>
          <note>
            Bl.a. kräver vi att varje skola ska ha en handlingsplan mot sextrakasserier.
            Vårt tal om ordning och klara regler i skolan innebär bl.a. att
            skolan inte ska acceptera nedsättande könsord och andra typer
            av förolämpningar. Därvidlag behöver skolorna känna att de har
            stöd, inte minst från politiker i kommuner och riksdag.
          </note>
          <note>
            Också i högskolan har vi ett stort antal osynliga hinder, som
            visar sig i att betydligt färre kvinnor än män gör karriär och
            når t.ex. professurer eller andra fasta tjänster. I många ämnen
            finns det en kvinnlig övervikt i grundutbildningarna, men det
            är precis tvärtom när man börjar komma upp på doktorandnivå.
          </note>
          <note>
            Folkpartiet kräver i en motion att riksdagen ska begära en ordentlig
            analys och genomgång med ett genusperspektiv på tillsättningar
            av tjänster, t.ex.
          </note>
          <note>
            professorstillsättningar. Vad finns det för skillnader i bedömning
            av forskning och kompetens hos sökande beroende på vilket kön
            de tillhör?
          </note>
          <note>
            Det intressanta är att kunskaperna om människors omedvetna bedömningar
            män och kvinnor finns sedan lång tid tillbaka. Ändå använder man
            dem inte, eller vågar inte riktigt ställa den fråga som man gissar
            borde ställas. Redan för 10-20 år sedan gjordes undersökningar
            bl.a. på Lunds universitet som visade att när exakt samma tal
            spelades upp på en bandspelare bedömde de som lyssnade - i det
            här fallet studenter
          </note>
          <note>
            - sakinnehållet helt olika beroende på om det var en kvinnlig
            eller en manlig röst som läste upp det.
          </note>
          <note>
            Det är klart att det är viktigt att vara medveten om sådana här
            skillnader och även om att sådana här omedvetna grundinställningar
            och fördomar påverkar människor som bestämmer om tjänstetillsättningar
            osv.
          </note>
          <note>
            Det är också viktigt inom högskolevärlden att en forskarkarriär
            kan förenas med familjebildning. Det är svårt att göra karriär
            i högskolevärlden i dag om man är barnledig under en period. Det
            blir också väldigt svårt att doktorera, att kombinera det med
            barnledighet.
          </note>
          <note>
            Folkpartiet har inom andra områden som vi inte tar upp i dag
            ett antal förslag som också skulle underlätta möjligheten för
            kvinnor att leva ett flexibelt liv. Bl.a. skulle vårt förslag
            om att åstadkomma betydligt biligare hushållstjänster än i dag
            göra det mer möjligt för män eller kvinnor att få hjälp med praktiska
            saker i hemmet och förena familj med arbete.
          </note>
          <note>
            Folkparitet kräver också i en motion som avslås i utskottet att
            vi ska lagstifta om jämställdhetsregler för studenter som ska
            utformas på ungefär samma sätt som arbetsmiljölagen i dag. Det
            är ju så att studenter på universitetet inte har samma skydd som
            en anställd har enligt arbetsmiljölagen. Det innebär också att
            de inte har samma skydd mot sexuella trakasserier.
          </note>
          <note>
            Avslutningsvis, fru talman, måste kunskapen ökas. Därför är det
            viktigt med genusforskning. Den genusforskningskommitté som finns
            under Forskningsrådsnämnden måste få fortsätta sitt arbete även
            om riksdagen kommer att fatta ett beslut om en kraftig omorganisation
            av forskningsfinansieringen.
          </note>
          <note>
            Folkpartiets politik, fru talman, går ut på att behandla alla
            som individer, att utgå från att alla är olika, att använda lagstiftningen
            för att förhindra diskriminering och att använda forskning och
            utbildning för kartläggning.
          </note>
          <note>
            Avslutningsvis yrkar jag bifall till reservation 1
          </note>
          <note>
            under mom. 12 och reservation 2 under mom. 4.
          </note>
          <note type="speaker">
            Anf. 159 KALLE LARSSON (v) replik:
          </note>
          <note>
            Fru talman! Envars fria utveckling är en förutsättning för allas
            fria utveckling. Det är en formulering hämtad, inte ur Folkpartiets
            partiprogram utan ur
          </note>
          <note>
            Kommunistiska manifestet, författat av Karl Marx och
          </note>
          <note>
            Friedrich Engels 1848. Marxismen står sig väl i förhållande till
            liberalismen i synen på individens frigörelse. Där kan Ulf Nilsson
            vara alldeles lugn.
          </note>
          <note>
            Jag ska ställa en fråga till Ulf Nilsson när han betecknar liberal
            feminism som makt över sitt eget liv.
          </note>
          <note>
            Vill Ulf Nilsson och Folkpartiet ge unga kvinnor makten att själva
            bestämma vilken tid på dygnet de vill gå genom den mörka parken,
            genom stadsdelen där ingen annan finns? Vill Ulf Nilsson och Folkpartiet
            ge unga tjejer den makt över sitt eget liv som det innebär att
            få möjligheten att lära sig självförsvar?
          </note>
          <note type="speaker">
            Anf. 160 ULF NILSSON (fp) replik:
          </note>
          <note>
            Fru talman! Jag tackar för den lilla snabbkursen i
          </note>
          <note>
            Marx inställning till individen. Tiden tillåter oss inte att
            ha den typen av ideologisk diskussion. Men det är ju inte precis
            politiska förslag som har frigjort enskilda individer som har
            utmärkt marxistiska partier under 1800-talet och 1900-talet, även
            om man säkert kan hitta en och annan formulering.
          </note>
          <note>
            Naturligtvis, Kalle Larsson, tycker jag att kvinnor precis som
            alla andra ska kunna röra sig när de vill och var de vill, vilken
            tid på dygnet som helst. Det ska de kunna genom att vi har ett
            sådant fungerande ordningssystem i samhället att de känner att
            de vågar göra det. Naturligtvis tycker jag att det är bra och
            riktigt att kvinnor lär sig självförsvar om de känner att detta
            ökar självkänslan och tryggheten, även om jag tycker att det yttersta
            målet är att detta inte ska behövas.
          </note>
          <note>
            Men jag kan inte se någon anledning till att vi i riksdagen särskilt
            ska fatta ett riksdagsbeslut om att uppmana skolor att lära ut
            självförsvar. Det finns ingenting i dag som hindrar skolor från
            att göra det.
          </note>
          <note type="speaker">
            Anf. 161 KALLE LARSSON (v) replik:
          </note>
          <note>
            Fru talman! Det är riktigt som Ulf Nilsson säger att vi inte
            hinner ta en djup ideologisk debatt. Den har vi nosat vid förut
            och den får vi väl tillfälle att se över igen, antar jag.
          </note>
          <note>
            Jag uppskattar att Ulf Nilsson säger att han inte har något emot
            att unga tjejer och säkerligen också äldre kvinnor får möjlighet
            att lära sig självförsvar.
          </note>
          <note>
            Men Ulf Nilsson vill inte att riksdagen fattar beslut om sådana
            saker.
          </note>
          <note>
            Vårt förslag går ju ut på att Skolverket ska få i uppdrag att
            ta fram planer för och uppmuntra skolor att arbeta med att lära
            ut självförsvar. Det finns inget krav på att skolorna använder
            det. Det finns inget obligatorium involverat. Det är helt enkelt
            tänkt ungefär så att om många skolor börjar att använda sig av
            den här typen av undervisning skulle det väl också vara bra om
            det fanns centrala direktiv och planer, helt enkelt riktlinjer
            för hur man skulle kunna gå tillväga, hur undervisningen kan vara
            upplagd.
          </note>
          <note>
            Sådana råd och direktiv kan väl ändå inte stå i strid med en
            liberal uppfattning om hur självförsvar skulle kunna fungera i
            landets skolor?
          </note>
          <note type="speaker">
            Anf. 162 ULF NILSSON (fp) replik:
          </note>
          <note>
            Fru talman! Just nu har Skolverket fullt upp med att över huvud
            taget få skolorna att fungera och att få skolorna att uppnå kunskapsmålet.
            Jag är inte i dag beredd att tillstyrka nya direktiv, för de behöver
            så många nya direktiv inom en massa andra områden.
          </note>
          <note type="speaker">
            Anf. 163 TOMAS ENEROTH (s):
          </note>
          <note>
            Fru talman! Det kanske inte är så dramaturgiskt riktigt i denna
            talarstol men först och främst ska jag likväl yrka bifall till
            betänkandet i sin helhet, så har jag det gjort.
          </note>
          <note>
            Det är ju, som alla här känner till men som jag nämner för protokollets
            skull, så att många av motionerna från allmänna motionstiden har
            ett halvår på nacken. En hel del av dem har säkert också sin upprinnelse
            i enskilda riksdagsledamöters engagemang och ibland också upprördhet
            över det som då för tillfället var i fokus i mediedebatten.
          </note>
          <note>
            Vi ser när vi går igenom motionerna i utskottet att det är en
            relativt bred uppslutning kring jämställdhetspolitiken i Sveriges
            riksdag bland våra riksdagsledamöter och våra partier. Det tycker
            jag är bra. Den uppslutningen har ju ökat också under senare år,
            vilket är välkommet. Jag säger relativt bred uppslutning därför
            att det ju fortfarande finns ett visst motstånd bland konservativa
            kretsar, om jag uttrycker mig så, som fortfarande envist bekämpar
            Carl Tham även om han avgått som utbildningsminister och som fortfarande
            ser det som ett hot att vi driver jämställdhetsarbetet aktivt
            framåt inom den högre utbildningen.
          </note>
          <note>
            Nu är inte Anders Sjölund från moderaterna kvar i debatten. Annars
            hade det varit frestande att göra någon ytterligare kommentar
            till moderaternas position i dessa frågor. Men som sagt, det är
            ett stort engagemang bland riksdagsledamöterna att motionera kring
            detta.
          </note>
          <note>
            Dock tycker jag att det i en sådan här debatt förtjänar att påpekas
            vilken roll vi i riksdagen har. Vi har ett styrsystem när det
            gäller skolan som innebär att vi har målstyrning. I riksdagen
            fattar vi beslut kring skollagen, kring läroplan. Det är inte
            vi i riksdagen som har till uppgift att tala om detaljer, om hur
            lärare, elever eller enskilda skolor ska arbeta med olika saker.
            Det bör vi tilltro professionen.
          </note>
          <note>
            Ändå är det väldigt tydligt i många av de motioner som har inkommit
            och som vi här har behandlat att det handlar om just det, om hur
            man vill att enskilda skolor ska arbeta eller hur lärare ska agera.
          </note>
          <note>
            Jag är övertygad om, och tycker att det är viktigt, att tusentals
            och åter tusentals elever och lärare faktiskt har större uppfinningsrikedom,
            engagemang och möjligheter att genomföra ett aktivt jämställdhetsarbete
            än vad 349 riksdagsledamöter förmår hitta på i motionsskrivande.
            Det är därför som vi ganska brutalt avslår olika förslag om att
            uppmärksamma kvinnliga författare, om självförsvarskurser, om
            könsuppdelad undervisning eller liknande. Det bör ankomma på dem
            som professionellt arbetar i skolan och är där som elever att
            fundera över och utveckla sina strategier.
          </note>
          <note>
            Jämställdhetsarbete har annars stått i fokus under
          </note>
          <note>
            1999 inte minst tack vare att vår skolminister har valt att prioritera
            hela 1999 som det stora värdegrundsåret, ett år då vi försöker
            fokusera den svenska skoldebatten på den värdegrund som anges
            i skollag och läroplan. Vi fokuserar på helhet, på långsiktighet,
            på vilken stämning vi har i skolan, på vilken trygghet det finns
            i skolan, på hur vi arbetar med frågor om både rasism, mobbning
            och jämställdhet.
          </note>
          <note>
            Jag tror att erfarenheten av det här året i efterhand kommer
            att visa att de har haft stort genomslag. Vi har haft kurser och
            konferenser runtom i landet som varit oerhört välbesökta. Det
            har producerats material och böcker i stor utsträckning. Vi ser
            när vi är ute på skolor att det ger genomslag. Nästan på varje
            skola vi besöker pratar man om sitt värdegrundsarbete. Det gjorde
            man inte för två år sedan, eller för tre fyra år sedan.
          </note>
          <note>
            Det har gett ett genomslag och en acceptans att diskutera inte
            bara det som står i betygskriterier eller kursplaner, utan också
            det som står i läroplanen, vilket är det dokument som jag tycker
            ska vara väsentligt mer styrande för skolan.
          </note>
          <note>
            Vi ser att enskilda skolor har uppdaterat sina handlingsplaner.
            De har bedrivit temadagar. De utvecklar sin pedagogik och involverar
            föräldrar och elever och det omgivande samhället i jämställdhetsoch
            värdegrundsarbetet. Det ska bli spännande att se det långsiktiga
            resultatet av det.
          </note>
          <note>
            Från regering och riksdag har vi varit ganska tydliga när det
            gäller den rent formella kompetens eller reglering som vi hanterar
            här. Redan 1995 skärpte vi skollagen och talade om att alla som
            arbetar i skolan ska främja jämställdhet mellan könen. Skolan
            har ett ansvar att aktivt främja kvinnors och mäns lika rättigheter,
            motverka traditionella könsmönster etc. Det är internationellt
            sett en mycket stark jämställdhetslagstiftning som finns i skolans
            dokument.
          </note>
          <note>
            Trots det har vi följt upp det ytterligare genom att numera ålägga
            kommuner och skolor att göra årliga regelbundna kvalitetsredovisningar
            där vi ska följa upp hur man fullföljer styrdokumenten och de
            intentioner som finns där. Dessutom ger vi, och har vid olika
            tillfällen gett, särskilda uppdrag till Skolverket att tydligt
            följa upp det utvecklingsarbete som sker på skolan på detta område.
            Därutöver är det nu ett arbete i gång som innebär att vi följer
            upp värdegrundsåret med en fördjupningsstudie från Skolverket.
            Det ska bli klart i höst. Man gör fallstudier och ser hur alla
            har upplevt arbetet. Dessutom har vi, vilket alla här känner till,
            en sittande skollagskommitté som har möjlighet att ytterligare
            stärka jämställdhetslagstiftningen i skolan om man finner det
            nödvändigt. Den hanteringen tycker jag att vi ska överlåta på
            de partikamrater som vi har i skollagskommittén. Vi ska inte här
            i riksdagen gå före och besluta om detta.
          </note>
          <note>
            Det är mot den bakgrunden som många av de reservationer som kommit
            i det här betänkandet avslås.
          </note>
          <note>
            Vår uppfattning är att vi har en bra lagstiftning. Vi har bra
            regler som reglerar både kommuners och skolors skyldigheter och
            skyldigheterna för dem som arbetar i skolan att arbeta med jämställdhet.
            Det är möjligt att det finns utrymme för ytterligare justeringar,
            skärpningar och förtydliganden. Det kan både skolverk och skollagskommitté
            undersöka. Men - och nu kommer huvudpoängen - huvuddelen av jämställdhetsarbetet
            i skolan reglerar vi inte här, trots de förändringar vi kan göra.
            Det gör man i skolan. Huvuddelen av arbetet med att utveckla så
            att kvinnor och män, tjejer och killar känner sig trygga i skolan
            är att de som arbetar i skolan förmår att hantera det professionellt.
          </note>
          <note>
            Ett sätt att hantera det har varit att fokusera på värdegrunden,
            och genom tydliga politiska signaler tala om att det är detta
            vi vill att ni ska fokusera på, inte enbart den klassiska debatten
            om betygskriterier och kursplaner. Det är därför vi säger att
            vi måste förändra lärarutbildningen så att jämställdhetsarbete
            och genusperspektiv blir självklara delar i lärarutbildningen.
          </note>
          <note>
            Det är också därför som vi nu går fram med avregleringar av timplanen
            i grundskolan. Det ökar möjligheten för skolan att ta ett bredare
            grepp och skippa det som ibland varit en alltför tidsinrutad tillvaro
            i skolan, och i stället göra det som alla elever efterfrågar,
            nämligen diskutera det väsentliga och göra det när det är aktuellt,
            inte vänta till nästa vecka när man har en lektion då man möjligtvis
            skulle kunna göra det. Vi får en mycket mer flexibel användning
            av tiden i skolan. Det är det eleverna söker, och det tror jag
            också de flesta lärare gör.
          </note>
          <note>
            Jämställdhetsarbetet kom ju också i fokus under
          </note>
          <note>
            1999 på grund av ett antal rapporter i medierna om sexuella trakasserier
            och grova könsord i skolan.
          </note>
          <note>
            Jag tror att det är självklart för alla här i riksdagen att vi
            aldrig kan acceptera könsmobbning eller trakasserier. Det är oacceptabelt.
            Därmed basta! Det slås fast i skollag och i läroplan. Jag ska
            för säkerhets skull läsa det. Det står så här: Den som verkar
            inom skolan är skyldig att aktivt motverka alla former av kränkande
            behandling såsom mobbning och rasistiska beteenden. Dessutom:
            Sexuella trakasserier är att betrakta som en allvarlig form av
            kränkande behandling.
          </note>
          <note>
            Vi har fullföljt detta med skolverksuppdrag under
          </note>
          <note>
            1999 som tittar på sex- och samlevnadsundervisningen. Vi har
            en ganska skarp lagstiftning även här. Vi har reviderat kursplanerna
            relativt nyligen - efter det att motionerna skrevs, ska sägas
            till motionärernas försvar - med en tydlig markering i de nya
            reviderade kursplanerna att vi förstärker sex- och samlevnadsundervisningen.
            Inte minst i de samhällsorienterande ämnena talar vi om att man
            måste arbeta mycket mer med att diskutera identitet, relationer,
            kärlek och inte bara biologi och det naturvetenskapliga perspektivet
            när det gäller sexualitet.
          </note>
          <note>
            Vi har dessutom - och det ska bli spännande att läsa - inom ramen
            för Värdegrundsprojektet ett ungdomsråd som utan vuxnas inblandning
            ska ge sin syn på hur vi kan utveckla sex- och samlevnadsundervisningen.
          </note>
          <note>
            Jag tror att det är viktigt att vi från politiskt håll markerar
            att vi inte accepterar sexuella trakasserier.
          </note>
          <note>
            Samtidigt tror jag att det också är viktigt att vi är noga med
            att konstatera att man inte kan särskilja sexuella trakasserier
            i arbetet i skolan från mobbning eller rasistiskt beteende. Det
            kräver inte i så stor utsträckning olika strategier. Snarare är
            det samma typ av strategier, nämligen de vuxnas samtal med eleverna
            och elevernas samtal med varandra. Vi hamnar återigen i värdegrunden,
            har flera skolor sagt när de har diskuterat olika strategier för
            detta.
          </note>
          <note>
            Det är alltså inte betyg i ordning och uppförande eller räfst
            och rättarting som behövs för att komma till ordning med grova
            könsord i skolan, utan det handlar om att aktivt arbeta med det
            klimat man har i skolan och, självklart, att utveckla undervisningen
            där.
          </note>
          <note>
            När det gäller jämställdhet inom det högre utbildningsväsendet
            har vi kommit flera steg framåt under senare år, inte minst tack
            vare Carl Tham, som jag tyckte gjorde en fantastisk insats som
            utbildningsminister under sin tid. Det fullföljs nu av den nuvarande
            utbildningsministern. Jag ser att han sitter i salen, så det är
            säkrast att säga det.
          </note>
          <note>
            Här finns dock tydliga skillnader. Här har vi inte den breda
            uppslutningen i jämställdhetsarbetet mellan de politiska partierna
            i riksdagen. Det märktes tydligt i replikskiftet mellan Kalle
            Larsson från Vänsterpartiet och Anders Sjölund från Moderaterna
            att här har partierna helt olika ställningstaganden, inte minst
            när det gäller möjligheten att använda sig av positiv särbehandling.
          </note>
          <note>
            I dag står det att det finns möjlighet att vid likvärdiga meriter
            göra urval med hänsyn till kön i syfte att rekrytera studenter
            från det underrepresenterade könet. Jag tycker att det är en bra
            reglering. Jag tycker att den är hållbar. Det tyckte också Lärarutbildningskommittén
            när man hade möjlighet att justera detta.
          </note>
          <note>
            Det var en bred uppslutning kring det.
          </note>
          <note>
            Vi får se om det finns skäl att göra förändringar framöver. Vi
            har inte tillräckliga signaler som talar för att här göra det
            obligatoriskt att göra en positiv särbehandling, vilket Vänsterpartiet
            krävde i en motion. Däremot har vi även här, som jag har sagt
            tidigare, en stark jämställdhetslagstiftning på högskoleområdet,
            både för studenter och för anställda. Vi har tydliga regler i
            högskoleförordningen, ibland rena kopior - om man får uttrycka
            sig så - på det som står i jämställdhetslagstiftningen. Det är
            också för att jämställdhetslagen inte kan reglera förhållandet
            mellan studenterna. Därför måste vi ha en annan form att hantera
            det i högskoleförordningen.
          </note>
          <note>
            Högskoleverket har granskat detta. Många av er har, inte minst
            efter denna debatt, läst Högskoleverkets rapport som i stora delar
            är positiv eftersom den talar om att samtliga lärosäten följer
            lagen och följer förordningar, och har övergripande planer. Men
            - och det tycker jag att vi ska ta till oss - det saknas egna
            strategier att implementera jämställdhetsarbetet, att göra det
            på institutionsnivå och på mellannivåer inom högre utbildningar.
            Det är där problemen ligger. Jag tycker att Högskoleverket ska
            ha heder av att man lyfter fram ett antal lärosäten som har lyckats
            med detta, och som har lyckats med att genom hela den högre utbildningens
            struktur se till att fokusera på jämställdhet både med karriärplanering
            för kvinnliga doktorander och genom att ständigt uppdatera de
            rekryteringsmål man sätter.
          </note>
          <note>
            Det man entydigt pekar på i rapporten, som vi ska ta till oss,
            är vikten av ett tydligt ledarskap. Signalen från oss till alla
            de lärosäten som inte varit riktigt lika duktiga får bli att det
            är det ansvaret de ska ha. Därför ligger också ett uppdrag att
            Högskoleverket nu går ut till de enskilda lärosätena och kräver
            att de redovisar i sina årsredovisningar hur jämställdhetsarbetet
            fortlöper, och därutöver uppdaterar sina rekryteringsmål.
          </note>
          <note>
            När det gäller sexuella trakasserier har vi även här en liknande
            lydelse som i skollagen om att alla som arbetar inom högskolan
            är skyldiga att aktivt motverka etc. Det är t.o.m. så att här
            finns det tydliga disciplinära åtgärder, både mot studenter och
            arbetstagare som man kan vidta enligt högskoleförordningen.
          </note>
          <note>
            Men här finns ett problem, och det ska vi ta till oss.
          </note>
          <note>
            Problemet gäller mörkertalet. Inte minst forskarstudenter som
            kanske arbetar med längre uppsatser blir beroende av handledare
            och lärare, och vågar därför inte anmäla sexuella trakasserier.
            Här har inte minst
          </note>
          <note>
            Studentförbundet också agerat och reagerat.
          </note>
          <note>
            Mot den bakgrunden har regeringen gett Högskoleverket uppdraget
            att granska lärosätena, att göra en kartläggning av strategier,
            att möta sexuella trakasserier och se till att det blir legitimt
            att anmäla dem.
          </note>
          <note>
            Dessutom ska rättsläget redovisas.
          </note>
          <note>
            Detta är klart hösten 2000. Då tror jag att det finns alla goda
            möjligheter för oss - inte minst efter debatten som har förts
            här - att vara ganska sams om detta.
          </note>
          <note>
            Då kan vi ta till oss det som Högskoleverket redovisar och se
            om det finns någonting som vi i riksdagen har förmåga att göra
            tydligare för högskolorna, eller om det är på annat sätt som man
            ska arbeta vidare med detta.
          </note>
          <note>
            Låt oss också göra det sistnämnda i en ordentlig samverkan med
            studenterna. Det är min absoluta övertygelse - och detta tänker
            jag avsluta med - att om vi ska lyckas i arbetet med jämställdhet
            i både skolan och högskolan så är den viktigaste agenten den unga
            generation som nu finns där som studenter och elever. De måste
            känna sig delaktiga och själva få vara med och utforma det hela.
          </note>
          <note>
            Det ska inte vara vuxenvärldens pekfingrar som står där, utan
            snarare de gemensamma överenskommelserna mellan killar och tjejer
            om hur man ska hantera och ha relationer. Det tror jag kan vara
            utgångspunkten för det fortsatta arbetet.
          </note>
          <note>
            Tack för ordet!
          </note>
          <note type="speaker">
            Anf. 164 KALLE LARSSON (v):
          </note>
          <note>
            Fru talman! Låt mig inleda med att säga att jag är djupt enig
            med Tomas Eneroth om att jämställdhetsarbetet förstås förs bäst
            på lokal nivå. Jämställdhet kan självfallet inte skapas uppifrån
            av någon annan, utan den måste erövras av dem som kräver jämställdheten
            själva. Det är naturligt att i det sammanhanget se studenterna
            som en viktig bidragande kraft.
          </note>
          <note>
            Men ibland kan det väl ändå vara så, antar jag, att vi från Sveriges
            riksdag kan ge lite fingervisningar om vad man skulle kunna ta
            sig för. Ta värdegrundsåret t.ex. Det är ett utmärkt projekt där
            man faktiskt pekar på visst innehåll i undervisningen.
          </note>
          <note>
            Jag föreställer mig att vi skulle kunna göra likadant när det
            gäller det som jag tidigare under debatten har fört fram, nämligen
            självförsvarsträningen för unga tjejer i skolan.
          </note>
          <note>
            Om vi kan ta fram material som handlar om frågor som rasism och
            mobbning, varför kan vi då inte också ta fram ett material som
            de skolor som vill kan använda sig av för att bedriva självförsvarsträning
            för unga tjejer? Min fråga till Tomas Eneroth är: Varför särskiljer
            han dessa saker i det här fallet?
          </note>
          <note type="speaker">
            Anf. 165 TOMAS ENEROTH (s):
          </note>
          <note>
            Fru talman! Man kan se detta i två perspektiv. Det ena är det
            som jag försökte inleda med att säga, nämligen att jag tycker
            att vi ska försöka särskilja detta med att vi har en målstyrning
            för skolan. Vi kan ge i uppdrag till Skolverket att redovisa olika
            strategier.
          </note>
          <note>
            Sådana uppdrag finns också, och de har bedrivits inom ramen för
            värdegrundsåret. Man kan ha olika strategier och handlingssätt
            för att arbeta med jämställdhet och sexuella trakasserier. Men
            vi ska inte peka ut en metod som den möjliga vägen.
          </note>
          <note>
            Jag måste ändå fråga: Varför bara självförsvarsträning för tjejer?
            Om Kalle Larsson säger att det är väl okej att även killar ska
            få möjligheten - jag kände själv ibland när jag gick i skolan
            att man kanske skulle ha behövt det - måste man ställa sig frågan:
            Är det verkligen en prioriterad strategi att möta problemen med
            rasism och mobbning eller sexuella trakasserier på en skola att
            killar och tjejer har självförsvarsträning? Är det inte andra
            saker som borde vara mer prioriterade, om man nu ska ta skolans
            tid och utrymme för detta?
          </note>
          <note>
            Det valet vill inte jag att vi i riksdagen ska peka ut. Det valet
            ska man göra på de enskilda skolorna.
          </note>
          <note>
            Rättigheten att välja strategier ska skolorna ha.
          </note>
          <note>
            Själv ställer jag mig faktiskt ärligt tveksam till att detta
            skulle vara den mest prioriterade insatsen att göra. Det finns
            nog andra saker som är viktigare att göra för både killar och
            tjejer än att gå på självförsvarskurser.
          </note>
          <note>
            Detta var ett dubbelt svar till Kalle Larsson. Varsågod!
          </note>
          <note type="speaker">
            Anf. 166 KALLE LARSSON (v):
          </note>
          <note>
            Fru talman! Jag måste säga att Tomas Eneroths svar förbryllar
            mig något. Är inte Tomas Eneroth medveten om det strukturella
            som ligger i killars trakasserier av tjejer, och att det drabbar
            på ett annat sätt än det som jag uppfattar att Tomas Eneroth talar
            om när han säger att också killar borde lära sig självförsvar?
            Då tror jag att han har ringa insikt i hur genuskontraktet fungerar
            bland unga killar och tjejer i
          </note>
          <note>
            Sverige i dag.
          </note>
          <note>
            Det finns nämligen ett systematiskt underordnande, och systematiska
            trakasserier riktade från killar mot tjejer. Det är det som måste
            brytas. Kvinnor och tjejer i skolan är systematiskt de som har
            sämre självförtroende, ett kroppsspråk och ett sätt att vara som
            innebär att de försöker försvinna så mycket som möjligt - medan
            killar är de utagerande. Det är detta som vi ska försöka råda
            bot på om vi kan på landets skolor.
          </note>
          <note>
            Vårt förslag har därför varit att ge Skolverket i uppdrag att
            just uppmuntra självförsvarsträning på landets skolor.
          </note>
          <note>
            Låt mig i min andra frågeomgång ställa frågan på ett något annorlunda
            sätt. Jag förstår ju att Tomas
          </note>
          <note>
            Eneroth inte är beredd att säga att riksdagen bör ge
          </note>
          <note>
            Skolverket det uppdraget. Han anser att de förändringar som ska
            ske och det jämställdhetsarbete som ska bedrivas på skolorna ska
            komma nedifrån.
          </note>
          <note>
            Jag tycker att jag har fått ganska tydliga svar från de borgerliga
            partierna om detta. Om vi antar att det på många skolor i landet
            visar sig att tjejer själva vill anordna självförsvarsträning
            av den typ som jag har redovisat - är det då Tomas Eneroths uppfattning
            som representant för socialdemokratin att en sådan självförsvarsträning
            bör uppmuntras av den skola där tjejerna själva vill?
          </note>
          <note type="speaker">
            Anf. 167 TOMAS ENEROTH (s):
          </note>
          <note>
            Fru talman! För att svara på det sistnämnda: Jag tyckte att jag
            var tydlig där. Jag har ingenting emot att skolorna väljer sina
            strategier - det har de rätt att göra. Om det sedan är självförsvarsträning
            eller andra metoder så må skolorna avgöra det. Själv skulle jag
            möjligtvis göra en annan prioritering.
          </note>
          <note>
            Kalle Larsson behöver inte vara orolig. Jag delar helt och hållet
            hans uppfattning om att det finns ett strukturellt förtryck av
            kvinnor och tjejer i detta samhälle - ja!
          </note>
          <note>
            Men det gäller ju inte bara våldet. Samma strukturella förtryck
            finns också i klassrummet och i alla möten som sker i skolan.
            Om vi nu vill förändra detta så undrar jag om det allra bästa
            sättet är att ge tjejer självförsvarsträning.
          </note>
          <note>
            Framför allt tror jag att det som behöver göras är att vi ger
            tid, utrymme och möjlighet för killar och tjejer att i klassrummet
            få diskutera könsroller och relationer. Det tror jag är bland
            det viktigaste som vi kan prioritera.
          </note>
          <note>
            Återigen: Ja, det finns självfallet ett strukturellt förtryck.
            Men det finns inte bara på våldets område, utan det sker i hela
            samhället. Framför allt sker det i klassrummet, och där har lärare
            ibland svårighet att hantera det. Jag tror alltså att det är viktigt
            att vi ger tid och utrymme för killar och tjejer att diskutera
            detta. Det skulle jag välja före självförsvarsträning, men jag
            tänker inte förbjuda det.
          </note>
          <note type="speaker">
            Anf. 168 ULLA-BRITT HAGSTRÖM (kd):
          </note>
          <note>
            Fru talman! Först vill jag säga till Tomas Eneroth att jag tycker
            att värdegrundsåret är väldigt bra. Jag är glad att det är denna
            värdegrund som ligger fast - den som utgår från den etik som har
            förvaltats av kristen tradition och västerländsk humanism. Det
            är en bra grund för det jämställdhetsarbete som vi kan bedriva.
          </note>
          <note>
            Jag tyckte att Tomas Eneroth antydde att motionerna var lite
            gamla, att de inte skulle behövas, att detta sköttes direkt från
            kommunal nivå osv. Men vi har ju ändå ett ansvar för att stifta
            lagar och se till förordningar.
          </note>
          <note>
            Vi kan ta jämställdhetsreglerna för studenter som exempel. De
            saknas i högskoleförordningen. Studenter borde också få omfattas
            av en jämställdhetsplan.
          </note>
          <note>
            När nu inte heller den nya jämställdhetsplanen verkar arbeta
            för detta vill jag fråga Tomas Eneroth om han kan bekräfta att
            studenterna kommer att få en jämställdhetsplan.
          </note>
          <note>
            Sedan finns ju också lärarutbildningen. Det är också vårt ansvar
            att se till jämställdheten där.
          </note>
          <note>
            En annan del som jag tog upp är det nya teknikprogrammet, som
            verkar locka så få flickor. Det är ju ändå från statligt håll
            som man statuerar exempel och utformar ett nytt program. Det vill
            jag också ha besked om.
          </note>
          <note type="speaker">
            Anf. 169 TOMAS ENEROTH (s):
          </note>
          <note>
            Fru talman! Tack för berömmet om värdegrundsåret! Jag tycker
            att det är skönt att det finns en bred uppslutning kring det.
            Jag tycker också att det är angeläget att vi allihop markerar
            för samtliga skolor, även friskolorna, att det är oerhört viktigt
            att de prioriterar värdegrundsarbetet och följer den värdegrund
            som vi har i läroplanen.
          </note>
          <note>
            Jag kan å ena sidan dela Ulla-Britt Hagströms oro för teknikprogrammet.
            Å andra sidan har jag varit ute på ett antal skolor där man mycket
            tidigt var medveten om riskerna, och sade att nu ska vi göra teknikprogrammet
            så att det tydligt rekryterar tjejer och bryter den sociala snedrekryteringen.
            Det ska bli intressant att se hur det blir.
          </note>
          <note>
            Jag delar oron eftersom jag också får en del oroväckande signaler.
          </note>
          <note>
            Låt oss nu se vad som händer när programmen kommer i gång på
            ett antal skolor och följa upp det.
          </note>
          <note>
            Hur marknadsför man programmen? Vilken betydelse har orden för
            programmen? Detta är viktiga signaler att ta till oss när vi sedan
            går vidare och gör översynen av gymnasieskolans programstruktur
            generellt.
          </note>
          <note>
            Om det är så att vi framöver, om kanske fyra fem år, ska göra
            om gymnasieskolans programstruktur till väsentlig färre ingångar
            än dagens, blir det ännu viktigare att ta till oss erfarenheterna
            så att vi inte cementerar de könsuppdelade val man gör till gymnasieskolan.
          </note>
          <note>
            När det sedan gäller jämställdhetsplanen och det uppdrag som
            ligger på Högskoleverket ankommer det inte på mig att ge något
            svar vad den rapporten kommer att sluta i. Ulla-Britt Hagström
            får nog ge sig till tåls tills uppdraget är redovisat.
          </note>
          <note type="speaker">
            Anf. 170 ULLA-BRITT HAGSTRÖM (kd):
          </note>
          <note>
            Fru talman! Egentligen behöver vi inte invänta resultatet av
            teknikprogrammet. Jag redovisade ju hur det såg ut den 15 oktober
            1998. Jag redovisade att det fanns 2,4 % tjejer på byggprogrammet,
            1,7 % på elprogrammet, 2,9 % på energiprogrammet, 3,9 % på fordonsprogrammet
            och 6,7 % på industriprogrammet. Egentligen har vi en erfarenhet
            redan i dag. Vad gör vi åt det?
          </note>
          <note type="speaker">
            Anf. 171 TOMAS ENEROTH (s):
          </note>
          <note>
            Fru talman! Jag tror samtidigt att många av dem som startade
            programmen gjorde det i ganska snabb takt för att hinna vara med.
            Då hann man inte fundera över hur man marknadsförde programmet.
            Det var därför jag särskilt valde det. Jag delar oron och tycker
            att det viktigt att man funderar inför nästa års antagning. Det
            är inte minst viktigt med beskrivningen av vad det är man väljer
            till.
          </note>
          <note>
            Samtidigt måste vi fundera på om inte den programstruktur vi
            har i dag bygger på en 10-15 år gammal uppdelning av arbetsmarknaden.
            Är den relevant inför framtidens arbetsmarknad? Låt mig ta ett
            exempel. Det finns specialutformade program där man valt att göra
            ett naturvetenskapligt eller tekniskt program eller ett industriprogram
            inriktat mot medier.
          </note>
          <note>
            På det sättet har man kunnat intressera och engagera oerhört
            många fler tjejer att göra det valet. Trots att det sedan blir
            lika bundet till en del tekniska ämnen som finns i elprogram,
            systemlära eller liknande har just själva beskrivningen av och
            sedan också innehållet i programmet lyckats attrahera nya grupper.
          </note>
          <note>
            Det är detta vi måste ta till oss i den framtida funderingen
            på hur gymnasiestrukturen ska se ut. Vi har en gammal uppdelning.
            Jag är medveten om att vi måste fundera vidare på hur vi utvecklar
            det tekniska programmet. Men samtidigt måste vi ta till oss de
            här erfarenheterna när vi funderar på den framtida programstrukturen
            för gymnasiet.
          </note>
          <note type="speaker">
            Anf. 172 SOFIA JONSSON (c):
          </note>
          <note>
            Fru talman! Låt mig börja med att säga att jag tycker att Tomas
            Eneroth har en sund syn på jämställdhetsarbetet i skolan. Han
            vill utveckla och förbättra. Men samtidigt säger han att de förslag
            och de yttringar som partierna har lagt fram här inte är något
            riktigt nytt. Det är gamla förslag som ligger. Som vanligt får
            vi höra från majoriteten och Socialdemokraterna att de lyssnar
            till de nya konkreta förslag som vi kommer med och att det är
            på gång.
          </note>
          <note>
            Tomas Eneroth var också inne på att huvuddelen av jämställdheten
            ska vi inte besluta om här. Det är ett decentraliserat ansvar
            hur vi arbetar konkret i skolan och hur pedagogiken ser ut. Det
            är viktigt.
          </note>
          <note>
            Men det viktiga är ju också att vi här i riksdagen kan ge de
            förutsättningar som krävs för att arbeta ute i skolorna.
          </note>
          <note>
            Tomas Eneroth säger vidare att vi i riksdagen ska ha ett tydligt
            ledarskap. Vi ska agera tydligare, och vi ska visa på konkreta
            förslag.
          </note>
          <note>
            Fru talman! Då vill jag fråga Tomas Eneroth på vilka områden
            det är som vi ska visa det här tydliga ledarskapet inom jämställdheten.
            På vilka områden ska vi agera tydligare och vilka förslag funderar
            Tomas Eneroth på nu, eftersom han svarar så på flera av de förslag
            som vi har lagt fram?
          </note>
          <note type="speaker">
            Anf. 173 TOMAS ENEROTH (s):
          </note>
          <note>
            Fru talman! Tack för det inledande berömmet.
          </note>
          <note>
            När jag sade att det ska vara ett tydligt ledarskap handlade
            det faktiskt om lärosätena. Om Högskoleverket gör en riktig bedömning
            i sin rapport om erfarenheterna från de lärosäten där man lyckats
            implementera jämställdhetsstrategier, visar den att det har skett
            på de ställen där man har visat ett tydligt ledarskap.
          </note>
          <note>
            Jag hoppas att det inte uppfattas så att jag tycker att jämställdhetsarbetet
            i huvudsak ska vara ett decentraliserat ansvar. Så är det inte.
            Vi ska vara, och måste vara oerhört tydliga i Sveriges riksdag.
            Det har vi också varit genom de skärpningar som vi nyligen har
            gjort både i skollagen och i högskoleförordningen. Vi är tydliga
            i ett antal olika uttalanden där vi talar om vilka regler som
            gäller och vad alla aktivt ska motverka.
          </note>
          <note>
            Sedan kan vi, och det har vi varit inne på i debatten med Vänsterpartiet,
            understödja det arbetet på olika sätt genom att peka på olika
            möjligheter. Det har vi gjort inom ramen för Värdegrundsprojektet
            där
          </note>
          <note>
            Skolverket har gett ut ett antal böcker och referensmaterial
            som har varit till stor hjälp i de olika skolorna. Genom en egen
            hemsida för värdegrundsåret kan vi också se till att sprida erfarenheter
            och delge dem till andra skolor. Det tror jag är viktigt.
          </note>
          <note>
            Men vi ska avhålla oss från - och det låter kanske lite krasst
            - att peka ut ett enda sätt att arbeta på.
          </note>
          <note>
            Skolornas förutsättningar är olika. Eleverna är olika.
          </note>
          <note>
            Och framför allt blir förutsättningarna att lyckas större om
            man själv känner delaktighet i det arbetsätt och den metod man
            väljer.
          </note>
          <note>
            I det arbetet ser inte jag några problem med det förslag som
            Sofia Jonsson framförde. Där ligger vi i samma linje. Sofia Jonsson
            tillhör ett parti som inte aktivt har motarbetat jämställdhetsarbetet
            inom vare sig högre utbildning eller skolan. Det stödet tackar
            jag för.
          </note>
          <note>
            Jag tycker möjligen att nästa steg ska bli extra intressant.
            Eftersom vi nu inser att tidiga insatser är oerhört angeläget
            för att barnen ska få en bra bild av manligt och kvinnligt, vet
            vi hur viktig förskolan är.
          </note>
          <note>
            En aktuell fråga framöver för oss i riksdagen är allmän förskola.
            Jag vill passa på att sända över den frågan till Sofia Jonsson.
            Hur ställer sig Sofia Jonsson till förslaget som kommer om att
            införa en allmän förskola?
          </note>
          <note type="speaker">
            Anf. 174 SOFIA JONSSON (c):
          </note>
          <note>
            Fru talman! Jag håller med Tomas Eneroth när han säger att mångfald
            är viktigt och att det finns många övergripande förslag och förutsättningar
            som vi här i riksdagen kan ta fram. Det är viktigt att vi har
            ett tydligt ledarskap.
          </note>
          <note>
            Jag fick inget riktigt tydligt svar på vilka konkreta förslag
            till åtgärder som majoriteten och Socialdemokraterna tänker gå
            vidare med. I dag har jag lagt fram ett par konkreta förslag,
            bl.a. det här om jämställdhetslagstiftningen när det gäller högskolorna.
            Det gäller sexuella trakasserier och att man ska omfattas av bestämmelser
            motsvarande dem som finns i jämställdhetslagen. Hur kan man gå
            vidare med det t.ex.?
          </note>
          <note>
            Vi tar inte upp fler doktorandtjänster som ett yrkande i dag,
            men är det någonting som man skulle kunna jobba vidare med inom
            socialdemokratin? Det handlar om ett genusperspektiv i forskningen.
            Jag tycker att det är tydliga och övergripande ledarskapsfrågor
            som vi kan ta upp här i riksdagen. Vi kan visa att genusperspektivet
            och jämställdhetsperspektivet är viktigt. Där kan vi agera, och
            sedan kan det utformas decentraliserat.
          </note>
          <note type="speaker">
            Anf. 175 TOMAS ENEROTH (s):
          </note>
          <note>
            Fru talman! Jag tyckte att jag var tydlig i mitt anförande när
            det gäller jämställdhetslagstiftningen och sexuella trakasserier.
            Inte minst efter SFS agerande ligger det uppdraget på Högskoleverket.
            Jag tror att det är i höst som de ska återkomma till regeringen
            med en rapport. Med det underlaget tror jag att vi har goda förutsättningar
            att kunna föra en bra diskussion om vilka insatser vi ska göra.
            Om Sofia Jonsson ger sig till tåls ett antal månader kommer vi
            att ha ett brett och fördjupat underlag som vi kan ha som en grund
            för en gemensam diskussion.
          </note>
          <note>
            När det gäller hur man arbetar därutöver lutar jag mig också
            mot slutsatserna i den här rapporten. Nu gäller det att gå vidare,
            inte bara med det generella uppdraget att i årsredovisningar redovisa
            hur man fullföljer de jämställdhetsmål som finns inom högskolan
            utan också att se till att uppdatera de rekryteringsmål som lärosätena
            ska sätta.
          </note>
          <note>
            Det har varit en välkänd debatt om professorerna.
          </note>
          <note>
            För bara ett litet antal år sedan hade vi en fördelning med 7
            % kvinnliga professorer och 93 % manliga.
          </note>
          <note>
            Men efter bra insatser av den socialdemokratiska regeringen och
            majoriteten här under den förra mandatperioden är nu förhållandet
            11 % kvinnliga professorer och 89 % manliga. Det är inte på något
            sätt tillräckligt, men det är en bra början. Det är åtminstone
            en tydlig signal. Nu måste vi gå vidare och sätta nya rekryteringsmål,
            vara tydliga och utnyttja det generationsskifte som nu sker inom
            högskolevärlden till att också bryta den tydliga könssegregering
            som finns där.
          </note>
          <note type="speaker">
            Anf. 176 ULF NILSSON (fp):
          </note>
          <note>
            Fru talman! Jag kan också instämma i en hel del av det Tomas
            Eneroth sade om att riksdagen inte ska lägga sig i detaljer när
            det gäller hur man arbetar på skolor och högskolor. Men vi kan
            ju peka ut inriktningen.
          </note>
          <note>
            Jag hade också tänkt ställa en fråga om jämställdhetslagstiftningen.
            Nu säger Tomas Eneroth att det finns ett uppdrag hos Högskoleverket.
            Det är ju inte något riktigt svar på det som Folkpartiet och andra
            partier föreslår i sina motioner.
          </note>
          <note>
            Vi föreslår faktiskt ett arbete för att ändra lagstiftningen
            så att vi får en jämställdhetslagstiftning i enlighet med arbetsmiljölagen,
            så att studenter omfattas av samma skydd som arbetstagare på arbetsplatser.
          </note>
          <note>
            Det finns många skäl till att studenter borde ha det skyddet.
            Ett skäl är att de är minst lika beroende av sina lärare, de upplever
            sig som lika beroende av dem som de anställda är av sina chefer.
            Det är också därför som studentorganisationerna har fört fram
            förslag till lagändring här.
          </note>
          <note>
            Här har vi ett sådant konkret exempel där jag är förvånad över
            att socialdemokraterna inte är beredda att ta ett steg framåt.
          </note>
          <note>
            Ett konkret förslag till som finns bl.a. i en folkpartimotion
            är att vi ska ge ett uppdrag för att göra en genomgång av tjänstetillsättningar
            utifrån ett genusperspektiv för att i alla fall se vad vi kan
            hitta för olika typer av mönster - vad som beror på könsrollsfördomar
            och vilka andra faktorer som kan finnas som gör att det är så
            få kvinnor som får tjänster när de söker tillsammans med män.
          </note>
          <note>
            Det är ändå två konkreta punkter som jag tycker inte alls har
            någonting med detaljreglering att göra.
          </note>
          <note>
            Det ena har med lagstiftning att göra. Det andra har med forskning
            att göra.
          </note>
          <note type="speaker">
            Anf. 177 TOMAS ENEROTH (s):
          </note>
          <note>
            Fru talman! Det är viktigt att komma ihåg att jämställdhetslagen
            inte kan överföras direkt eller vara tillämplig eftersom studenter
            inte är anställda. Men stora delar i högskoleförordningen är ju
            helt likalydande. Men utgångspunkten för lagstiftningsarbetet
            måste ju vara att man har ett bra underlag, och i detta fall återkommer
            ju snart Högskoleverket med en bra rapport. Och innan vi sätter
            ned foten i lagstiftningsarbetet måste vi vara tydliga när det
            gäller om detta kommer att vara en verksam förändring. Och finns
            det andra strategier som vi i så fall vid samma tillfälle ska
            använda oss av?
          </note>
          <note>
            Det finns ju ibland en fara i att vi i vår iver att lagstifta
            i Sveriges riksdag slår hål efter hål i luften också. Då är det
            viktigt att vi är väldigt tydliga. Om vi dessutom kan hitta en
            bred samsyn i detta, så tycker jag att det vore angeläget.
          </note>
          <note>
            Jag vill ändå på förekommen anledning, eftersom
          </note>
          <note>
            Ulf Nilsson i sitt anförande talade om vikten av att vi rekryterar
            inte minst män till förskolan och till grundskolan, passa på att
            ställa den fråga som jag inte fick svar på från Sofia Jonsson
            om allmän förskola. Det är ju ett gammalt folkpartikrav, och jag
            tror att det nu är angeläget att vi höjer statusen för förskolan
            och ser till att den blir tillgänglig för alla. Inte minst ur
            ett jämställdhetsperspektiv blir det väldigt viktigt. Vi höjer
            också statusen och ger fler män möjlighet att kanske kunna komma
            in och jobba där, inte minst om vi arbetar med riktad rekrytering
            och i något fall positiv särbehandling. I fråga om detta är jag
            nyfiken på hur Folkpartiet ställer sig till det kraftiga stödet
            till barn och jämställdhetsarbetet som detta skulle innebära.
          </note>
          <note type="speaker">
            Anf. 178 ULF NILSSON (fp):
          </note>
          <note>
            Fru talman! Det är en fara att plötsligt lagstifta, säger Tomas
            Eneroth. Men det är klart att om riksdagen ger regeringen i uppdrag
            att återkomma med ett lagförslag blir det ett ordentligt utrednings-
            och remissförfarande innan den lagen kommer till. Så det är nog
            ingen risk att vi inom någon vecka plötsligt fattar beslut om
            någon lag som är dåligt underbyggd, utan det handlar ju om att
            fatta ett beslut om att vi bör lagstifta så att studenter får
            regler som så långt det är möjligt motsvarar dem som anställda
            har inom arbetsmiljölagen.
          </note>
          <note>
            Jag fick inte heller något svar på om Tomas Eneroth anser att
            man faktiskt snarast bör göra en sådan här ordentlig genomgång
            utifrån ett genusperspektiv av hur tjänstetillsättningen inom
            högskolevärlden går till.
          </note>
          <note>
            När det gäller den allmänna förskolan har ju
          </note>
          <note>
            Folkpartiet ganska länge drivit, och har det med i sitt partiprogram,
            att vi ska ha en allmän och kostnadsfri pedagogisk förskola med
            några timmars verksamhet om dagen som alla ska ha möjlighet att
            delta i. Det förslaget välkomnar vi alltså, medan vi däremot,
            vilket har framkommit i andra sammanhang, säger nej till förslaget
            om maxtaxa för barnomsorgsverksamhet under hela dagen. Men då
            tycker jag också att det är viktigt för seriositeten i den nya
            allmänna förskolan att vi fattar beslut om att den ska drivas
            av pedagogiskt utbildad personal, ett förslag som socialdemokraterna
            hittills har avvisat när Folkpartiet har fört fram att lärarna
            i förskolan som har det pedagogiska ansvaret ska ha pedagogisk
            utbildning. Det är viktigt.
          </note>
          <note type="speaker">
            Anf. 179 TOMAS ENEROTH (s):
          </note>
          <note>
            Fru talman! Jag tror nog att Ulf Nilsson och jag kan vara eniga
            om att vi bör utforma en lagstiftning som så långt det är möjligt
            stärker studenternas rättigheter och skydd när det gäller jämställdhetsarbetet
            generellt och när det gäller sexuella trakasserier eller andra
            typer av trakasserier. Och det pågår som sagt ett beredningsarbete,
            ett uppdrag från Högskoleverket, som snart ska rapporteras. Och
            mot bakgrund av det kan vi väl båda med spänning invänta regeringens
            reaktion på detta.
          </note>
          <note>
            När det gäller forskningen och delarna i detta är en forskningspolitisk
            proposition aviserad till hösten.
          </note>
          <note>
            Då tror jag att det finns alla förutsättningar att föra en ordentlig
            diskussion, inte minst om forskningen ur ett genusperspektiv.
          </note>
          <note>
            Beträffande det sistnämnda däremot, om allmän förskola, låter
            det väldigt trevligt och betryggande att få höra att Folkpartiet
            uppenbarligen kommer att medverka i att vi nu får en allmän förskola
            till stånd.
          </note>
          <note>
            Och det tycker jag känns angeläget.
          </note>
          <note>
            Sedan är det bara att beklaga att maxtaxan som i sin konstruktion
            verkligen är ett jämställdhetsförslag inte stöds av Folkpartiet.
            Men vem vet, när förslaget väl hamnar i riksdagen så kanske även
            Folkpartiet kan svänga och stödja även det förslaget. Det tror
            jag vore bra för barnfamiljerna, och det vore framför allt bra
            för jämställdheten i det här landet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 12 april.)
          </note>
          <note>
            13 § Studentinflytande och kvalitetsutveckling m.m. i högskolan
          </note>
          <note>
            Föredrogs utbildningsutskottets betänkande 1999/2000:UbU12
          </note>
          <note>
            Studentinflytande och kvalitetsutveckling m.m. i högskolan (prop.
            1999/2000:28).
          </note>
          <note type="speaker">
            Anf. 180 LARS HJERTÉN (m):
          </note>
          <note>
            Fru talman! Betänkandet Studentinflytande och kvalitetsutveckling
            m.m. i högskolan innehåller flera olika moment. Förslaget om ändringar
            i högskolelagen behöver jag inte kommentera särskilt mycket.
          </note>
          <note>
            Där är utskottet enigt. Kvalitetsarbetet ska vara en gemensam
            angelägenhet för personal och studenter.
          </note>
          <note>
            Det sägs också att studenterna ska ta aktiv del i arbetet att
            vidareutveckla utbildningen, och det är bra.
          </note>
          <note>
            Jag ska i stället nöja mig med att kommentera andra förslag som
            vi tar upp framför allt i vår kommittémotion Ub13. Jag börjar
            med vårt förslag att nationella utvärderingar ska präglas av mångfald
            och variation. Därför vill vi ha flera oberoende organ. Det kan
            gälla institutioner, organisationer och andra som behärskar de
            områden som är aktuella. Vi tycker också att det är rimligt att
            olika lärosätens resultat är offentliga.
          </note>
          <note>
            Vi förordar också ett fristående kvarlitetsinstitut, som alltså
            står fritt i förhållande till statliga myndigheter, och att riksdagen
            begär att regeringen lägger fram ett förslag om det. Genom upphandling
            skaffar man sig den kompetens som behövs för att klara sitt uppdrag.
            Myndighetsfunktionen ska dock, enligt vår uppfattning, ligga kvar
            hos Högskoleverket.
          </note>
          <note>
            Vi har en liknande uppfattning när det gäller ungdomsskolan,
            som jag var inne på tidigare när vi diskuterade ett annat betänkande
            här för några timmar sedan. Vi menar att Skolverket inte ska syssla
            med kontroll och främjande uppgifter, alltså inte båda. Vi är
            några partier i riksdagen som har den här uppfattningen. När det
            gäller vuxenutbildning enades faktiskt samtliga ledamöter, vilket
            jag också har påpekat tidigare i dag, i Kunskapslyftskommittén
            i veckan om att föreslå olika organisationer för kontroll och
            främjande när det gäller all vuxenutbildning som erhåller statsbidrag.
            Vad som är rätt i det ena fallet kan rimligen inte vara helt fel
            i det andra fallet. Och jag skulle vilja fråga socialdemokraternas
            företrädare här
          </note>
          <note>
            Majléne Westerlund Panke om det inte är dags att göra en liknande
            organisation för högskolan som hennes fem partivänner gjorde för
            vuxenutbildningen i tisdags när vi lade fram det betänkandet.
          </note>
          <note>
            Antagningsreglerna är nästa fråga som jag helt kortfattat vill
            ta upp. Utskottet konstaterar alldeles korrekt att socialdemokraterna
            återinförde en centralisering av urvalet av sökande till grundläggande
            högskoleutbildning under budgetåret 1995/96. För övrigt hänvisar
            man till en proposition som ska läggas fram mot slutet av detta
            år.
          </note>
          <note>
            Men det hindrar ju inte utskottet från att kommentera vårt motionsförslag
            om att återgå till ett friare antagningsförhållande som ger högskolor
            och universitet större möjlighet att profilera sig på den här
            punkten, vilket också har en direkt koppling till kvalitetsutvecklingen
            inom högskolan.
          </note>
          <note>
            Ett skäl som utskottsmajoriteten anför mot friare antagningsregler
            är att de sökande studenterna med vårt förslag - vi som vill ha
            friare antagningsregler -
          </note>
          <note>
            inte klarar av att överblicka sina möjligheter att komma in på
            en högre utbildning. Genom central intagning hjälper man alltså
            de sökande på traven. Jag tror inte att det argumentet håller.
            Svenska ungdomar, och vuxenstuderande också för den delen, väljer
            ju i dag i stor utsträckning att studera utomlands, mycket mer
            i dag än för bara några år sedan. Och där finns det inte någon
            central intagning, och de klarar det här alldeles utmärkt. Och
            hänvisningen till att vårt centralistiska system skulle hjälpa
            studenter från studieovana hem att söka, som det också står, tror
            jag inte alls på. I så fall skulle vi ju inte ha samma sociala
            snedrekrytering i dag som vi hade när jag för länge sedan var
            ung student. Men det har vi - med central intagning.
          </note>
          <note>
            Det sista argumentet som utskottsmajoriteten anför mot friare
            regler för intagning till högskolan är inte mycket bättre, som
            jag ser det. Man skriver att lärosätena med vårt förslag skulle
            ägna mindre intresse åt att utveckla sin undervisning och mer
            åt att tävla med varandra om att dra till sig de mest kvalificerade
            sökandena. Detta skulle inte höja kvaliteten i högskolesystemet
            som helhet, menar man.
          </note>
          <note>
            Tänk, fru talman, jag tror att det är precis tvärtom!
          </note>
          <note>
            Om högskolorna tävlar om de bästa studenterna gör de det givetvis
            genom att erbjuda en bra utbildning och en bra forskning. Hur
            det skulle sänka kvaliteten förstår jag inte alls. Det är ju precis
            tvärtom.
          </note>
          <note>
            Jag har, fru talman, på senare tid varit i kontakt med några
            fristående högskolor. I ett fall vet jag att man för vissa utbildningar
            har beslutat att låta 75 %
          </note>
          <note>
            av platserna vid ett ansökningstillfälle anslutas till den nationella
            regleringen av urvalet. De återstående
          </note>
          <note>
            25 procenten bestämmer man själv över. På så sätt kan man ta
            hänsyn till studenternas olika kvalifikationer och dem som inte
            riktigt svarar upp mot intagningsreglerna när det gäller den nationella
            regleringen.
          </note>
          <note>
            Man har en viss erfarenhet av detta sedan flera år.
          </note>
          <note>
            Resultatet, säger man - i varje fall på ett par högskolor som
            jag talat med - är mycket tillfredsställande för alla parter.
            Man har fått mycket bra studenter och man har fått studenter med
            olika typer av bakgrund som annars inte hade kommit in.
          </note>
          <note>
            Jag skulle vilja pröva lite med Socialdemokraternas företrädare
            här om det inte vore en kompromisslösning att pröva t.ex. att
            de statliga högskolorna gick med på att det reserverades låt säga
            25 % till en annan intagningsnorm än man har när det gäller den
            nationella regleringen av urvalet; detta för att få in lite andra
            studenter än man annars skulle få. Jag riktar mig alltså till
            Majléne Westerlund Panke. Systemet är alltså prövat på några högskolor,
            med gott resultat.
          </note>
          <note>
            I anslutning till vårt förslag om att ge högskolorna större frihet
            vill vi också lägga ett större ansvar på lärosätena att själva
            svara för informationsflödena till och från studenterna. Man kan
            säga att de båda förslagen hör ihop. Om varje högskola själv får
            ta hand om sin egen information, där man också presenterar utbildningens
            kvalitet och resultat, ger man studenterna den kunskap som behövs
            för att kunna välja den utbildning och det lärosäte som önskas.
            I den här informationen ska man också redogöra för regler för
            antagning och urval som finns på den speciella högskola som ger
            ut informationen. Man har ju ansvaret fullt ut.
          </note>
          <note>
            Fru talman! Sedan vill jag säga några ord om ämnes- och programutvärderingar
            som vi tillsammans med Folkpartiet tar upp i reservation nr 4.
            Vi tycker faktiskt att sex år är ett alltför långt intervall inom
            dagens högskola. Jag kan tänka mig att det skulle fungera om vi
            hade kvar universitetsstrukturen från gångna tider. Då kunde man
            faktiskt använda samma kurskatalog år efter år. Men om man i dag
            besöker en dynamisk högskola och återkommer några år senare är
            det väldigt mycket som man inte känner igen. Det är givetvis önskvärt
            med en utvärdering som är aktuell. Så är det inte efter fyra,
            fem eller upp till sex år.
          </note>
          <note>
            I motionen har vi med vår gamla käpphäst, att resursfördelningen
            i större utsträckning ska styras av studenternas egna val. Argumenten
            för detta är säkert kända för de flesta. Ett viktigt argument
            är att studenternas valfrihet ökar, att man får större möjligheter
            att komma in på just den utbildning och vid just det lärosäte
            som man verkligen vill till. Ett problem med det nuvarande systemet
            är ju att många platser faktiskt står tomma, t.ex. inom kvalificerade
            tekniska utbildningar. Det gynnar ingen, såvitt jag kan förstå.
          </note>
          <note>
            Till sist, fru talman, vill jag bara säga att jag nöjer mig med
            att yrka bifall till reservation nr 1 under mom. 2.
          </note>
          <note type="speaker">
            Anf. 181 YVONNE ANDERSSON (kd):
          </note>
          <note>
            Fru talman! Det betänkande som vi nu behandlar heter Studentinflytande
            och kvalitetsutveckling m.m. i högskolan. Själv skulle jag vilja
            inbegripa studentinflytandet i just kvalitetsutvecklingen. Kvalitet
            är ett begrepp som omfattar väldigt mycket.
          </note>
          <note>
            Om jag försöker utgå från studenternas perspektiv, vad är då
            kvalitet?
          </note>
          <note>
            Kvalitet är att ha makt över sitt liv. Kvalitet är också delaktighet
            i fråga om de livsvillkor som gäller.
          </note>
          <note>
            Ordet studentinflytande låter inte lika aktivt som ordet elevdemokrati.
            Jag har funderat lite grann på det. Varför har vi bytt ut begreppet
            demokrati, som ju handlar om delaktighet och medbestämmande, mot
            begreppet inflytande, som mer låter som att det hela ska stanna
            vid ett slags möjlighet att påverka en viss fråga?
          </note>
          <note>
            Jag skulle vilja se att vi hade elevdemokrati. Det är väldigt
            bra. Men ska inte inflytandet och delaktigheten öka i utbildningssystemet
            med stigande ålder snarare än tvärtom? De flesta studenter känner
            inte ens att de har inflytande eller särskilt stora möjligheter
            till demokratiskt beslutsfattande om sina villkor.
          </note>
          <note>
            Många upplever att det är svårt att komma intill och påverka
            sin vardag inom högskolor och universitet.
          </note>
          <note>
            Här kan man fråga om skälen.
          </note>
          <note>
            Det behövs nog en noggrann analys om vi på allvar tror att studenterna
            ska kunna bidra med något som är direkt kvalitetshöjande. Det
            tror jag. De kommer med nya tankar och idéer och framför allt
            kan de bättre tydliggöra sina behov än vi som arbetar och allra
            helst än vi politiker kan. Studenterna är den största resursen
            inom högskolan.
          </note>
          <note>
            Studentinflytande har dock inte enbart med själva proceduren
            inom lärosätet att göra. Studentinflytande handlar kanske först
            och främst om att studenten som människa får vara med och påverka
            sitt yrkesval och får möjlighet till den kunskap som detta yrkesval
            innebär. Så är det inte i dag. Vi har ett alltför socialistiskt
            styrt system där politikerna driver människor att göra vad de
            kanske inte önskar eller ens har läggning och begåvning för.
          </note>
          <note>
            Vi människor är inga svarta lådor som man fyller med något och
            så händer inget, och så händer inget men till sist kommer det
            ut en kompetent tekniker som ett företag vill anställa. Så förhåller
            det sig inte.
          </note>
          <note>
            Det är hög tid att ge upp detta tänkande en gång för alla.
          </note>
          <note>
            En västerländsk humanistisk människosyn innebär att människor
            föds olika, tar upp påverkan från omvärlden olika och lär sig
            olika saker. En människas välmående och tillika livskvalitet nås
            när hon får så att säga förverkliga sina intressen och behov.
            Då lär hon och då kan hon vara med och utveckla och forska i samhället,
            till glädje och nytta för många.
          </note>
          <note>
            Ytterst är det människans fria vilja som ska bejakas om vi ska
            konkurrera på kunskapsfronten.
          </note>
          <note>
            Fru talman! En ung människas intresse för människors livsvillkor
            som vi finner inom humanismen kan inte ändras till intresse för
            fysik och teknik därför att regeringen ger platser till det. I
            dag utestängs många från att förkovra sig vag gäller egna intressen,
            medan en rad studieplatser, ja, flera tusen, som skattebetalarna
            betalar för står tomma; detta därför att studenterna inte vill
            sälja sina intressen eller sin själ för en grynvälling - grynvälling
            därför att det inte tillhör den kunskap som de prioriterar.
          </note>
          <note>
            Den dagen vi som är tekniskt intresserade redan från barnsben
            får stimuleras att syssla med teknik -
          </note>
          <note>
            för många först praktiskt och sedan teoretiskt - kommer det också
            ett tryck på tekniska utbildningar att finnas. Redan under barnaåren
            grundläggs de intressen och värderingar som sedan följer med till
            valet av yrke.
          </note>
          <note>
            Så sent som i förrgårkväll talade jag med Anders
          </note>
          <note>
            Flodström, rektor vid KTH. Han uttryckte sin lärandeprocess i
            teknik och sade: När jag bara fick hålla på med teori klarade
            jag inte det. Jag klarade inte av att utveckla mina egentliga
            intressen men när jag fick handha saker med mina händer och det
            praktiska sökandet väcktes också min förmåga att ta till mig det
            hela teoretiskt.
          </note>
          <note>
            Detta kan väldigt många vittna om. Men om vi undervärderar den
            praktiska kunskapen i de tidiga åren för barnen får de elever
            som faktiskt har teknisk förmåga och som har fallenhet och läggning
            för tekniska yrken inte utveckla sin förmåga.
          </note>
          <note>
            Jag menar att vi har en stor kunskapsreserv som vi skulle kunna
            ta vara på mycket bättre väldigt tidigt i åldrarna. Jag har själv
            studerat kvinnor som varit tekniker. De hade alla tidigt kommit
            i kontakt med teknik för att kunna vara goda lärare i teknik.
          </note>
          <note>
            I dag är det dumdristighet, tycker jag, hos regeringen att flera
            tusen får finnas på tekniskt gymnasium när det samtidigt finns
            sådana som vill utveckla sina intressen inom humaniora. Varför
            finns denna orealism hos regeringen? Det är en fråga som jag vill
            ha ett svar på i kväll. Jag vill också ha svar på om det är förenat
            med vår värdegrund att man använder ekonomiska resurser för att
            styra människors val av kunskaper som också får konsekvenser för
            deras yrkesval?
          </note>
          <note>
            Fru talman! Jag har berört inflytandet i själva utbildningen,
            och jag har berört innehållet i utbildningen, som har direkt koppling
            till de platser som regeringen dimensionerar. Kristdemokraterna
            har hela tiden hävdat att utbyggnaden inte får urholka kvaliteten
            på undervisning och forskning. Det finns ett samband mellan dimensionering
            och kvalitet. Vi vill inte ha obligatorisk utvärdering på varje
            enskild kurs, men vi anser att utvärdering ska finnas för varje
            program och helhet. Vi behöver riva ett statiskt system och öppna
            upp för flexibilitet med hänsyn till människors olikheter. Då
            höjer vi kvaliteten.
          </note>
          <note>
            Fru talman! Jag ställer mig självklart bakom alla våra reservationer,
            men för tids vinning yrkar jag bifall endast till reservation
            6 under mom. 6 och reservation 8 under mom. 17.
          </note>
          <note type="speaker">
            Anf. 182 SOFIA JONSSON (c):
          </note>
          <note>
            Fru talman! Det är viktigt att ta ett helhetsgrepp om kvalitetsutvecklingen
            i högskolan. Dagens situation för att garantera och utveckla kvaliteten
            i högskolan anser jag är otillfredsställande. Centerpartiet har
            efterlyst en strategi för hur kvaliteten i högskolan ska kunna
            säkras inte minst med tanke på den stora utbyggnad som skett av
            den högre utbildningen. Det är viktigt att nu matcha utbyggnaden
            av utbildningsplatserna med att säkra kvaliteten. Vi måste höja
            forskningsandelen och ge studenterna en bra arbetsoch studiemiljö.
          </note>
          <note>
            När vi nu diskuterar studentinflytande och kvalitetsutveckling
            i högskolan ser jag att det är en stor brist att regeringen helt
            bortser från hur olika studiesociala frågor påverkar utbildningskvaliteten.
          </note>
          <note>
            Alla ska ges lika rätt och möjlighet till högre utbildning. Den
            enskilde ska inte behöva avstå från högre studier av ekonomiska
            eller sociala skäl. Goda sociala och ekonomiska villkor är en
            förutsättning för att studenterna ska ha möjlighet att koncentrera
            sig på sina studier. Bra studiesociala villkor stimulerar också
            till ett mer aktivt kunskapssökande.
          </note>
          <note>
            Vi vet att studenternas studiemiljö och formerna för olika typer
            av stöd och service för studenterna har betydelse för studentinflytande.
            Delvis utgör det ofta förutsättningar för att studenterna ska
            kunna utnyttja sin tid effektivt och klara av såväl studiekraven
            som vad som i övrigt hör till högskolestudier.
          </note>
          <note>
            Jag skulle därför vilja fråga utbildningsministern varför man
            helt har bortsett från de studiesociala frågorna i förslaget om
            kvalitetsutvecklingen i högskolan. Är det så att ministern har
            sett att det inte är så viktigt att diskutera det i kvalitetsarbetet?
          </note>
          <note>
            Fru talman! Vad gäller frågan om studenternas inflytande inom
            högskolan finns det en del att göra. Ur rapporten Studieinflytande
            inom högskolan går att läsa: "Studenterna känner att de inte tas
            på allvar, att de inte respekteras och många studenter framför
            att de känner en frustration över att deras åsikter, synpunkter
            och förslag inte efterfrågas eller när de ändå framförs inte bemöts
            med intresse och respekt." Man skriver också: "Vi anser att studenterna
            har fog för sitt missnöje. Den enskilde studenten har små möjligheter
            att påverka. Det beror främst på att studenten har en så svag
            ställning inom den svenska högskolan."
          </note>
          <note>
            Ett bristande studentinflytande är inte bara ett problem för
            studenterna. Ett kunskapssamhälle måste utbilda kreativa, kunskapssökande
            människor. Det är bl.a. genom studentinflytande som studenterna
            får många av de färdigheter som värdesätts i samhället och arbetslivet
            såsom ett kritiskt förhållningssätt, problemlösningsförmåga, självständigt
            tänkande och förmåga att söka kunskap.
          </note>
          <note>
            Vi måste ha en ny syn på studenten och studentens roll inom den
            högre utbildningen. Ett genuint studentinflytande i högskolan
            innebär att studenten ses som medansvarig och en medaktör. Ett
            ökat studentinflytande är både en nödvändighet och en självklarhet.
            Det är självklart att studenternas åsikter ska efterfrågas. Studenternas
            synpunkter måste också resultera i konkreta förändringar. Om studenternas
            synpunkter inte tas till vara riskerar inflytandet att bara bli
            ett skeninflytande.
          </note>
          <note>
            Grunden för ett optimalt studentinflytande är ett gott formellt
            inflytande. Vi stöder därför förslaget om att studenterna ska
            ha rätt att vara representerade i samtliga beslutande organ på
            högskolan samt att samrådsskyldighet bör föreligga om beslut delegeras
            till tjänstemän.
          </note>
          <note>
            Centerpartiet anser däremot att andelen studenter i styrelser
            såsom högskolestyrelse samt fakultetsnämnd bör uppgå till minst
            en tredjedel, och representation på lägre beslutsnivåer bör vara
            minst 50 % av styrelsens ledamöter utöver ordföranden.
          </note>
          <note>
            För att studenterna också ska ha de praktiska möjligheterna att
            utnyttja sitt inflytande behöver de kunskap om hur de olika organen
            fungerar. Tydliga arbetsordningar bör därför finnas för varje
            beredande och beslutande grupp. I betänkandet skriver majoriteten
            att det är viktigt med information. Det är viktigt att studenterna
            vet hur man ska agera för att kunna utveckla sitt inflytande,
            men längre vill man inte gå.
          </note>
          <note>
            Jag vill gå steget längre och skriva in i högskolelagen om en
            skyldighet med en arbetsordning för universiteten och högskolorna.
          </note>
          <note>
            Fru talman! Regeringen föreslår att högskolor vars utbildningar
            uppvisar bristfällig kvalitet i utvärderingar riskerar att förlora
            sitt tillstånd att utfärda examina i sådana utbildningar. För
            att inte studenterna ska stå utan utbildningsplats och möjlighet
            till fortsatta studier bör det därför finnas tydliga varningssystem,
            och studenternas rättssäkerhet ska beaktas vid eventuella examensindragningar.
          </note>
          <note>
            I propositionen skriver man att den ökade verksamheten med utvärdering
            medför ökade kostnader för Högskoleverket och att regeringen avser
            att återkomma i den frågan i den kommande budgeten. Det är viktigt
            att understryka att det arbetet verkligen leder till tydliga resultat.
            De ökade resurser som ska tillföras Högskoleverket får inte tas
            från den redan hårt ansträngda grundutbildningen eller forskningen.
          </note>
          <note>
            Pengarna ska inte tas från det.
          </note>
          <note>
            I betänkandet skriver majoriteten att högskolorna inte ska få
            mindre pengar, men ställer vi högre krav på skolorna måste de
            få kompensation för sitt arbete.
          </note>
          <note>
            Är majoriteten beredd att stärka högskolornas kvalitet måste
            de också få tillräckliga resurser. Jag vill därför fråga socialdemokraternas
            representant om vi kan räkna med att det kommer mer resurser till
            högskolorna och universiteten till våren och hösten?
          </note>
          <note>
            Fru talman! Som jag sagt tidigare är de studiesociala frågorna
            en viktig del i kvalitetsutvecklingen i högskolan. I den rapport
            som jag åsyftade tidigare,
          </note>
          <note>
            Studieinflytande inom högskolan, skriver man: "Vi vill påpeka
            att en del av de förhållanden som råder på högskolan inte skulle
            accepteras på någon annan arbetsplats eller någon annanstans i
            samhället."
          </note>
          <note>
            Utifrån bl.a. detta är det viktigt att göra en heltäckande beskrivning
            av studenternas studiesociala situation. Många enskilda frågor
            som berör studenterna har behandlats av oss här i riksdagen. Många
            beslut har varit till studenternas nackdel, och den sammantagna
            effekten har för många blivit alltför stor.
          </note>
          <note>
            Därmed tycker jag att regeringen bör tillkalla en studiesocial
            utredning, något som jag tidigare har förespråkat - detta för
            att få ett underlag till det framtida studiesociala ställningstagande
            som måste göras i riksdagen. Några av de saker som skulle kunna
            ingå är frågan om bostäder, enhetligt studerandebegrepp, arbetslöshetsförsäkring,
            socialbidrag och arbetsmiljö.
          </note>
          <note>
            I en sådan utredning måste studenterna också ges en ordentlig
            representation.
          </note>
          <note>
            Eftersom de studiesociala frågorna inte har hanterats i det betänkande
            som vi behandlar i dag vill jag fråga ministern om tanken var
            i stället att en studiesocial utredning skulle komma härnäst.
            Det skulle vara intressant att höra om så var tanken.
          </note>
          <note>
            Fru talman! Avslutningsvis står jag bakom alla
          </note>
          <note>
            Centerpartiets yrkanden, men väljer för tids vinning att yrka
            bifall bara till reservation nr 1 under mom. 18.
          </note>
          <note type="speaker">
            Anf. 183 ULF NILSSON (fp):
          </note>
          <note>
            Fru talman! Som alla vet har antalet platser vid högskolor och
            universitet i Sverige kraftigt byggts ut under de senaste åren.
            Denna utbyggnad har varit nödvändig. För att man ska klara av
            att vara en ledande kunskapsnation i framtiden måste fler människor
            få högre utbildning.
          </note>
          <note>
            Hade Folkpartiet fått vara med och bestämma hade utbyggnaden
            genomförts med kvaliteten i fokus på ett helt annat sätt. Det
            finns tyvärr inslag i regeringspolitiken som tyder på att regeringen
            tycks tro att det går att bedriva undervisning som håller ungefär
            samma kvalitet för fler studenter utan att man tillskjuter mer
            resurser per student.
          </note>
          <note>
            Nu välkomnar Folkpartiet att regeringen i en proposition betonar
            kvalitetsfrågorna och tar dem på allvar. Vi har länge uttryckt
            oro över olika tecken på eftersatt kvalitet i den högre utbildningen.
            Därför instämmer Folkpartiet i propositionens huvuddrag.
          </note>
          <note>
            Det är viktigt att dessa frågor diskuteras.
          </note>
          <note>
            Men vi tycker att propositionen är för allmänt hållen och att
            den innehåller alldeles för få konkreta förslag när det gäller
            kvalitetsutveckling.
          </note>
          <note>
            Regeringen konstaterar att den högre utbildningen expanderar
            kraftigt, men gör i den här propositionen ingen konsekvensanalys
            av hur det kvalitativa innehållet i den svenska högre utbildningen
            kan ha påverkats av denna expansion.
          </note>
          <note>
            Folkpartiet kräver att det görs en ordentlig konsekvensanalys
            och att högskolans tillväxt ska utvärderas med avseende på bostäder,
            lärartillgång, tillgång till lärarplatser och läsplatser, större
            undervisningsgrupper samt brist på lokaler.
          </note>
          <note>
            Denna konsekvensanalys begärs inte av Folkpartiet för att vi
            vill hitta argument för att säga nej till fortsatt expansion.
            Men det är ohederligt att inte våga ställa frågor om hur det står
            till. Vi får inte blunda för de svårigheter som eventuellt uppstår,
            utan vi måste tvärtom gemensamt försöka att lösa dem. Annars är
          </note>
          <note>
            Folkpartiets mål att vi ska sträva mot att ca 50 % av en årskull
            ska gå vidare till en högre utbildning.
          </note>
          <note>
            Högskolor och universitet behöver tusentals nya lärare under
            de närmaste åren. Det kommer att bli aktuellt med pensionsavgångar.
            Det behövs högskoleutbildade och disputerade lärare på många håll,
            lektorer i gymnasieskolan, forskare i industrin, utredare osv.
            Det examineras bara ca 1 600 doktorer varje år.
          </note>
          <note>
            Det återstår att se vilka effekter som doktorandreformen har
            fått. Det har blivit betydligt färre som doktorerar, men det återstår
            att se hur många som kommer att avsluta sina doktorandstudier.
          </note>
          <note>
            Bristen på lärare leder ibland till att mindre högskolor får
            köpa in lärare från institutioner vid andra större universitet
            i närheten. Läraren får åka till den lilla högskolan, och det
            gäller även ibland studenterna eftersom det inte finns plats på
            den stora högskolan.
          </note>
          <note>
            Det är klart att det finns en hel del som man skulle behöva titta
            närmare på.
          </note>
          <note>
            Fru talman! Som jag sade inledningsvis uppskattar Folkpartiet
            att regeringen på allvar nu börjar arbeta med kvalitetsfrågorna.
            Vi tycker också att det är bra att regeringen framhåller att det
            är viktigt att
          </note>
          <note>
            Högskoleverket är självständigt och har en oberoende granskningsfunktion.
          </note>
          <note>
            Folkpartiet anser dock att det finns anledning att gå betydligt
            längre och pröva att inrätta ett helt från
          </note>
          <note>
            Högskoleverket och departementet fristående organ för kontroll
            av kvalitet och för uppföljning och utvärdering i högskolan. Här
            kan vi använda samma argument som när vi föreslår kvalitetsinstitut
            för skolan.
          </note>
          <note>
            Det är väldigt svårt för en myndighet att vara utvecklande -
            främjande, som det heter - och att samtidigt vara objektivt kontrollerande
            av kvaliteten.
          </note>
          <note>
            Det här ska inte i första hand ses som kritik mot dagens högskoleverk
            som enligt min mening på senare tid har agerat väldigt självständigt
            och tagit en hel rad viktiga initiativ. Men det är, som sagt,
            mycket svårt med denna dubbelroll i längden.
          </note>
          <note>
            Folkpartiet menar att en sådan myndighet inte skulle behöva vara
            särskilt stor. Det räcker med ett begränsat antal tjänstemän som
            kunde vara tillsatta under en begränsad period och bytas ut efter
            fyra fem år. Ett sådant här fristående organ föreslogs i politisk
            enighet i betänkandet Forskning 2000, och jag tycker att det finns
            anledning att gå tillbaka till det förslaget.
          </note>
          <note>
            De granskningar som regeringen föreslår välkomnar vi. Men man
            föreslår alltför långa tidsintervaller.
          </note>
          <note>
            Sex år är för lång tid. Det hinner hända mycket på sex år inom
            högskolevärlden. Folkpartiet yrkar att regeringen ska återkomma
            med ett förslag med kortare intervaller i granskningen.
          </note>
          <note>
            Det finns många sätt att utvärdera kvaliteten. På andra håll
            i världen använder man sig av s.k.
          </note>
          <note>
            rankningsmetoder. Man jämför ett antal fakta och sätter upp listor.
            Detta kan verka nästan lite banalt och hämtat från sportens värld.
            Men det ger en väldig tydlighet under förutsättning att siffrorna
            är riktiga.
          </note>
          <note>
            Vi tror att en rankning av antalet examina, av bedömning av C-uppsatser,
            av bedömning av avhandlingar som presenteras med jämna mellanrum
            skulle kunna vara en intressant uppgift för ett nytt kvalitetsinstitut.
          </note>
          <note>
            Som exempel kan nämnas ESO-rapporten, En akademisk fråga om rankning
            av C-uppsatser, som avlämnades för ett halvår sedan. Den rapporten
            visar svart på vitt - efter genomläsning av C-uppsatser utan att
            man vet från vilka högskolor de kommer - att det finns generella
            skillnader mellan olika högskolor när det gäller C-uppsatsernas
            kvalitet. Sådana uppgifter ska vi inte vara rädda att ta till
            oss.
          </note>
          <note>
            När det gäller kvaliteten ligger det också ett kvalitetsmått
            i vilka högskolor och universitet som studenterna väljer. Folkpartiet
            tillhör dem som anser att det är mycket viktigt att vi får in
            faktorer som gör att resurserna följer dit studenterna söker sig.
            Alla är medvetna om att ett sådant här system inte är hundraprocentigt
            genomförbart. Men det är genomförbart en ganska lång bit på väg.
          </note>
          <note>
            I dag kan vi se köer med studenter till vissa utbildningar i
            vissa delar av landet och som dessa universitet och högskolor
            är beredda att ta emot, men studenterna får inte plats där. På
            andra håll finns det tomma platser. Studenterna väljer annan utbildning
            i stället.
          </note>
          <note>
            Det är självklart att man inte kan ha ett system som från termin
            till termin förändrar resursfördelningen på en högskola. Något
            sådant system föreslår inte Folkpartiet, men vi tycker att regeringen
            borde återkomma till riksdagen med ett förslag till system som
            i större utsträckning än nu låter resurserna följa studenternas
            val. Det har två viktiga fördelar.
          </note>
          <note>
            Den ena fördelen är att studentens fria val blir större. Den
            andra fördelen är att studenterna genom sitt val utvärderar högskoleutbildningen.
            Det här valet skulle naturligtvis underlättas av att det fanns
            jämförande studier, rankning osv. från ett fristående institut
            som gjorde att studenterna kunde få uppgifter om hur saker och
            ting fungerar på olika universitet.
          </note>
          <note>
            Regeringen föreslår också att det ska införas bestämmelser som
            gör att studenterna ska garanteras att vara med i beredande organ.
            Folkpartiet tycker att det är bra, samtidigt som man säkert inte
            ska överdriva betydelsen av de formella beslutsinstanserna.
          </note>
          <note>
            Det viktigaste i såväl skola som högskola är att studenterna
            är med i den fortlöpande diskussionen, i kursutvärderingar, utarbetande
            av kurser osv. Det är väldigt viktigt att kursutvärderingarna
            inte bara läggs åt sidan utan att resultatet publiceras och, ännu
            viktigare, att besluten med anledning av kursutvärderingarna offentliggörs,
            så att studenter och andra har möjlighet att följa vad konsekvensen
            blir av en kursutvärdering. Jag får säga att jag tycker att det
            är positivt att sådana riktlinjer föreslås i propositionen.
          </note>
          <note>
            Avslutningsvis, herr talman, har Högskoleverket uppmärksammats
            under våren genom att man dragit in examensrätten på ett antal
            högskolor. Det finns två kommentarer som jag har till det. Den
            ena är att det är väldigt bra att Högskolverket uppmärksammar
            högskolor som inte lever upp till en högskolemässig kvalitet när
            det gäller examina, och då ska de inte ha någon examensrätt.
          </note>
          <note>
            Den negativa sidan är naturligtvis hur studenterna drabbas. Vem
            bekostar de extra studielån som en student som måste avbryta studierna
            och läsa någon annanstans måste ta? Och vem underlättar över huvud
            taget för studenten att läsa på annan ort än på den som han eller
            hon bor?
          </note>
          <note>
            En annan fråga är naturligtvis om en student som har läst en
            kurs och faktiskt hunnit bli godkänd den
          </note>
          <note>
            25 maj men får examensrätten indragen den 1 juni ska känna sig
            nöjd och tycka att han eller hon har en examen. Jag har blivit
            uppringd av flera som har tyckt att de faktiskt har rätt att göra
            om delar av sin utbildning. De säger att även om de på papperet
            har en examen så vet både arbetsgivare och de som i framtiden
            ska bestämma om de ska få forska eller inte att högskoleutbildningen
            inte är högskolemässig.
          </note>
          <note>
            Jag har ställt frågor flera gånger till utbildningsministern
            om just detta. Jag väntar fortfarande på ett svar om ifall högskoleministern
            och regeringen är intresserade av att införa någon form av rättighet
            för studenter som garanterar att de hålls skadeslösa när de drabbas
            av en examensrättsindragning.
          </note>
          <note>
            Den här frågan har aktualiserats mer och mer under våren. Kristdemokraterna
            och Centerpartiet skrivit en bra motion som tar upp de här frågorna.
            Jag vill passa på tillfället att yrka bifall till den motionen
            och till reservation 8 under mom. 17.
          </note>
          <note>
            Herr talman! För tids vinnande vill jag nöja mig med att också
            yrka bifall till reservation 4 under mom. 13.
          </note>
          <note>
            Anf. 184 MAJLÉNE WESTERLUND PAN-
          </note>
          <note>
            KE (s):
          </note>
          <note>
            Herr talman! Kunskapssamhället är här. Det är snabbt. Det erbjuder
            en enorm kunskapsmassa till alla som vill ta för sig. 90 % av
            alla forskare som någonsin varit verksamma är nu verksamma i detta.
            Möjligheten att snabbt bli uppdaterad i varje enskilt ämne erbjuds
            av en snabbt expanderande informationsteknik. Utvecklingen tycks
            ännu inte ens ana några yttre gränser.
          </note>
          <note>
            Utbildning har blivit den viktigaste investeringen både för den
            enskilde individen och för samhället som helhet. Vi har låtit
            högskolan gå in i en makalöst snabb expansion. På endast några
            år har vi tillfört resurser för ytterligare 89 000 permanenta
            platser.
          </note>
          <note>
            Samtidigt med denna snabba och nödvändiga utbyggnad måste vi
            driva på och vidareutveckla arbetet med kvalitetsfrågorna. En
            kvalitativt god utbildning är nämligen en mycket viktig förutsättning
            för den enskilde studentens möjligheter att nå de mål som hon
            sätter för sitt liv. Den ska ge henne möjlighet att framgångsrikt
            konkurrera på den arbetsmarknad som börjar att växa ut över gränserna.
            Vi måste skapa förutsättningarna för att en svensk högskoleutbildning
            i sig ska vara en kvalitetsgarant. Vi gör det genom att skapa
            ett system som ska utveckla och garantera kvaliteten i högskolan.
          </note>
          <note>
            Herr talman! Basen för den goda kvaliteten skapas i vardagsarbetet
            på den enskilda högskolan i den förtroendefulla och öppna dialogen
            mellan lärare och student. I den dialogen startar processen för
            den goda undervisningsmiljön där det öppna samtalet kan föras.
            I det samtalet finns den kritiska värderingen, och där finns lyhördheten
            och respekten. I det samtalet ska varje enskild student vara delaktig.
            Därifrån startar det formella inflytandet som varje enskild student
            ska ha på kvalitetsarbetet genom obligatoriska kursutvärderingar.
            Denna rättighet ska förenas med rätten att få del av resultaten
            av utvärderingarna och rätten att få delta i diskussionen om förbättringar.
          </note>
          <note>
            Det saknas i dag rätt för studenter att delta i högskolans och
            institutionens beredande organ. Vi anser att en förutsättning
            för att studenterna ska ha ett verkligt inflytande är att de ges
            möjlighet att komma in tidigt i beslutsprocessen. Därför stöder
            vi regeringens förslag att studenterna ska ha rätt att vara representerade
            i dessa beredande organ, för när ett ärende kommer upp i de beslutande
            organ där studenterna redan i dag har rätt till representation
            är möjligheterna till påverkan i praktiken inte särskilt stora.
          </note>
          <note>
            Studenterna ska naturligtvis följa ärendena upp i de beslutande
            organen genom sina representanter.
          </note>
          <note>
            Delegeras beslut till en tjänsteman, bör det finnas en skyldighet
            att samråda med studenternas representanter. Studenterna ska ha
            rätt att utöva inflytande över utbildningen vid högskolorna. Det
            känns skönt att vi alla i utskottet gemensamt står bakom den nya
            lagtexten.
          </note>
          <note>
            För att denna representativa demokrati inom högskolan ska fungera
            krävs, precis som i samhället i övrigt, att många engagerar sig,
            blir aktiva, tar på sig ansvar. Det är viktigt att det inte endast
            är killar som gör det eller tillåts att göra det. Studentkårerna
            måste bli mer aktiva när det gäller att rekrytera tjejer till
            förtroendeuppdrag.
          </note>
          <note>
            Jag vet att valdeltagandet i kårvalen i dag är oroväckande lågt.
            Det är viktigt för både studentkårer och högskolor att analysera
            orsaken till detta. Det är också alldeles nödvändigt att högskolorna
            tar på sig en aktiv roll för att öka studenternas engagemang.
          </note>
          <note>
            Det är därför viktigt att en bestämmelse om detta införs i högskolelagen
            såsom förslaget är. Det tycker vi alla i utskottet, och det känns
            bra.
          </note>
          <note>
            Studentinflytandet är alltså inte endast en rättvise- och demokratifråga.
            Det är i allra högsta grad också en viktig del i det system för
            kvalitetsarbete som regeringen föreslår i propositionen. Kvalitetsarbetet
            är en gemensam angelägenhet för högskolornas personal och studenterna.
            Det är en djupt demokratisk grundvärdering som nu blir lag.
          </note>
          <note>
            Herr talman! Den ökande internationaliseringen ställer krav på
            väl fungerande kvalitetssystem.
          </note>
          <note>
            Den fria rörligheten för studerande inom Europa bygger på att
            det finns ett förtroende för kvaliteten i den utbildning som studenten
            har med sig och för den utbildning som studenten hämtar med sig
            hem. Finns det förtroendet kan vi öppna de europeiska utbildningssystemen
            för ett mycket intensivt studentutbyte.
          </note>
          <note>
            Närmare 30 000 svenska studenter läser just nu vid ett lärosäte
            utanför Sveriges gränser. Jag hade förmånen vid utskottets studieresa
            till Kalifornien tidigare i år att få träffa några av dem. Jag
            måste säga att man känner sig lite gammal och trött i jämförelse
            med dessa glada entusiaster som egentligen inte verkade se några
            begränsningar för vad livet har att erbjuda av möjligheter till
            nya kontakter, spännande utvecklingsfält och ny kunskap.
          </note>
          <note>
            Det är bl.a. för de studenterna och deras efterföljande som det
            krävs ett system för kvalitetsarbetet som sätter kvalitetsgarantistämpel
            på våra högskoleutbildningar. Vi stöder regeringens förslag att
            uppdra åt Högskoleverket att fr.o.m. år 2001 utvärdera kvaliteten
            i all högskoleutbildning och forskarutbildning i sexårsintervaller.
          </note>
          <note>
            Finner Högskoleverket vid denna utvärdering att en utbildning
            inte längre kan bedömas som högskolemässig ska lärosätet ges möjlighet
            att åtgärda bristerna. Om utbildningen vid nästa granskning fortfarande
            inte uppfyller kraven kan examenstillståndet återkallas. Det är
            lite grann av ett system med gult kort och rött kort. Detta är
            i internationell jämförelse ett mycket ambitiöst kvalitetsprövningssystem
            som jag tror bara genom sin existens kommer att höja nivå både
            på kvalitetsarbetet och kvalitetssäkringsarbetet ute på varje
            enskild högskola.
          </note>
          <note>
            Samtidigt kommer den enskilde studenten vid valet av lärosäte
            alltid att kunna vara säker på att utbildningen håller måttet.
            Ribban är satt för utbildningsnivån, och ingen ska kunna passera
            under den.
          </note>
          <note>
            Det är emellertid viktigt att regeringen återkommer till riksdagen
            med förslag till hur återkallandet av examensrätt ska utformas
            för att inte den enskilde studenten ska drabbas.
          </note>
          <note>
            Jag sade tidigare i mitt anförande att den förtroendefulla dialogen
            mellan lärare och student är basen för det enskilda lärosätets
            kvalitetsarbete. En konstruktiv dialog mellan utvärderare och
            utvärderad är lika viktig i det mer övergripande sammanhanget.
            I
          </note>
          <note>
            arbetet med att utvärdera arbetet med kvalitetssäkring vid de
            enskilda högskolorna har denna dialog varit ledande och mycket
            värdefull. Jag är övertygad om att den kommer att spela en lika
            ovärderlig roll även i utvärderingen av själva kvaliteten.
          </note>
          <note>
            Därför har jag lite svårt att dela moderaters och folkpartisters
            syn på Högskoleverket. Vi är överens om att ett system för kvalitetsarbete
            bör byggas upp.
          </note>
          <note>
            Men vår syn på hur det arbetet ska utföras skiljer sig tydligen
            ganska markant. Ulf Nilsson tror inte på en institution som både
            ska ha främjande och utvärderande uppdrag. Då tror man inte riktigt
            på dialogen och processen som arbetsform. Jag frågar mig då vilken
            arbetsform det ska vara i stället. För mig var det det gamla universitetskanslersämbetet
            som växte fram när jag läste Ulf Nilssons reservation.
          </note>
          <note>
            I moderaternas reservation växer bilden fram av ett helt annat
            kvalitetsarbete som bl.a. skulle kunna styras av tidskriften Moderna
            Tider. Det är lite genomströmningstakt blandad med betyg på C-
          </note>
          <note>
            uppsatser och så en rejäl rankningstabell. Det är svart och vitt
            och inga nyanser. Utbildningskvalitet är faktiskt så mycket mer
            i den socialt turbulenta värld studenten i dag ska verka i och
            påverka.
          </note>
          <note>
            Studentinflytandet är en viktig del. Jämställdhet är en annan.
            Att i den pedagogiska metoden skapa förmåga till samarbete och
            förståelse för andras villkor är en tredje. Sådan kvalitetsutvärdering
            tror jag inte att man bygger upp genom något rankningssystem.
          </note>
          <note>
            Jag tror att man gör det genom den förtroendefulla dialogen,
            lyssnandet och öppenheten.
          </note>
          <note>
            Med det yrkar jag bifall till utskottets hemställan i betänkandet
            och avslag på samtliga motioner.
          </note>
          <note type="speaker">
            Anf. 185 YVONNE ANDERSSON (kd) replik:
          </note>
          <note>
            Herr talman! Det finns väldigt mycket av det vi har hört här
            av Majléne Westerlund Panke som jag håller med om och tycker är
            väldigt bra. Jag har tre för mig väldigt centrala frågor som också
            är mycket ärliga frågor i den meningen att det inte är någon vanlig
            retorik som ofta förekommer mellan politiker.
          </note>
          <note>
            Den första frågan handlar om varför majoriteten talar om studentinflytande
            och inte studentdemokrati.
          </note>
          <note>
            Varför skulle det bli svagare att bestämma över sitt liv när
            man blir äldre än när man är barn i skolan?
          </note>
          <note>
            Den andra frågan är: Hur menar Majléne Westerlund Panke att det
            öppna samtalet, dialogen och det förtroliga kan finnas när man
            på sina håll inte har mer än fyra till sex lektioner per vecka
            och det är många studenter per lärare? Grundfinansieringen i grundutbildningen
            har blivit lägre om man ska ske på den prisutveckling som har
            skett i landet.
          </note>
          <note>
            Den tredje frågan är: Varför vill inte Socialdemokraterna och
            Vänsterpartiet att vi ska ha en jämställdhetsregel i högskoleförordningen?
            Jag kan inte med bästa vilja i världen förstå varför man säger
            nej till vårt yrkande att jämställdhetsregler också ska gälla
            studenterna när de gäller på andra ställen i samhället?
          </note>
          <note>
            Anf. 186 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Jag ska också försöka att ärligt och öppet föra
            dialogen med Yvonne Andersson när det gäller begreppet studentinflytande.
            När vi talar om det får man gå tillbaka till den skrivning vi
            föreslår i högskolelagen och som vi alla har ställt oss bakom.
          </note>
          <note>
            Det är personalen och studenterna som gemensamt ansvarar för
            kvaliteten och kvalitetsarbetet. Med det har vi sagt att studenterna
            ska lyftas upp och få ett inflytande på besluten som fattas i
            högskolan.
          </note>
          <note>
            Begreppet demokrati tangerar naturligtvis detta.
          </note>
          <note>
            Men begreppet studentdemokrati är för mig ett begrepp för någonting
            helt annat i detta fall. Jag tycker att det är väldigt väsentligt
            att vi använder ordet inflytandet för att tala om att det är en
            balans det är fråga om nu jämfört med hur det har varit tidigare
            när studenten inte hade något inflytande alls utan det bara var
            den andra gruppen som kunde vara med och påverka beslut.
          </note>
          <note>
            Jag tror att är möjligt att föra det öppna samtalet och dialogen
            även i en ganska stor grupp. Hur man möter den studentgrupp som
            sitter framför en har väldigt mycket med öppenhet och generositet
            att göra. Jag ser inte att det nödvändigtvis skulle vara ett hinder
            för en dialog om det är fler än kanske 20-25 i den grupp som man
            har framför sig.
          </note>
          <note>
            Frågan om jämställdhetslagen får jag svara på i nästa replik.
            Jag ser att Yvonne Andersson har begärt ordet igen.
          </note>
          <note type="speaker">
            Anf. 187 YVONNE ANDERSSON (kd) replik:
          </note>
          <note>
            Herr talman! Jag tycker att det är synd att ni använder begreppet
            studentinflytande i stället för studentdemokrati. Jag tror att
            studentdemokrati är en viktig väg för att öka delaktigheten. Jag
            tror att det har att göra med demokratin också i samhället i övrigt.
            Jag ser därvidlag inte någon skillnad i begreppsanvändningen.
          </note>
          <note>
            För att gå vidare till den öppna dialogen tror jag att detsamma
            också här ligger snubblande nära och att ni har trampat lite för
            mycket på kvaliteten i förhållande till dimensioneringen. Jag
            tror att man bör uppmärksamma detta vid dimensioneringen i den
            höga utbyggnadstakten och samtidigt se till behovet av basresurser.
            Lärarna på våra lärosäten har fått alltmer att göra med andra
            funktioner inom kvalitetsutvecklingen. Det finns en fara för att
            det tas från tid som de annars kan ha tillsammans med studeneterna.
          </note>
          <note>
            Om vi riskerar att studenter på grund av det här behöver vara
            längre tid i systemet för att lära sig vissa saker, kanske vi
            trots allt förlorar långsiktigt.
          </note>
          <note>
            Jag återkommer till min fråga om jämställdhetsplaner och jämställdhetsregler,
            sådant som enligt min uppfattning borde få föras in här. Alldenstund
            vi har haft en rad problem med bl.a. sexuella trakasserier vore
            det viktigt att markera att studenterna är skyddade av samma regler
            och lagar som andra i samhället.
          </note>
          <note>
            Anf. 188 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Jag tycker, Yvonne Andersson, att vi har kommit
            väldigt långt när det gäller jämställdhetsfrågorna inom högskolan.
            Vi kräver i dag att varje enskilt lärosäte ska utarbeta jämställdhetsplaner.
            Vi kräver att man ska göra årliga redovisningar av hur man arbetar
            med jämställdhetsplanerna. Jämställdhetsplanerna ska genomsyra
            hela verksamheten ända ned till klassrumssituationen, till dialogen
            mellan lärare och student.
          </note>
          <note>
            För att återigen återkomma till ordet "inflytande"
          </note>
          <note>
            ska jag försöka förklara mig ännu tydligare genom att säga att
            vi genom ett utökat studentinflytande kanske har fått till stånd
            en högskoledemokrati. Jag tror att jag därmed har förklarat vad
            jag menar med inflytande kontra demokrati.
          </note>
          <note type="speaker">
            Anf. 189 ULF NILSSON (fp) replik:
          </note>
          <note>
            Herr talman! Majléne Westerlund Panke uttryckte förvåning över
            tanken att skilja på utvecklande och det kvalitetsuppföljande.
            Det är ändå tankar som har funnits i många sammanhang. De uttrycks
            av Riksdagens revisorer när det gäller Skolverkets roll. De uttrycks,
            som har sagts här i kammaren, av Kunskapslyftskommittén när det
            gäller utvärdering av vuxenutbildningen. De uttrycks i betänkandet
            Forskning 2000.
          </note>
          <note>
            Det är alltså inga nya tankar. Jag ställer helt enkelt följande
            fråga: Anser inte Majléne Westerlund Panke att det ändå finns
            en motsättning i att samma myndighet eller organisation som ska
            föda idéer om utveckling och som själv tar ansvar för nya idéer
            ska utvärdera kvaliteten på följden av de här idéerna?
          </note>
          <note>
            Däri finns en motsättning, och jag tror att svenska högskolor
            skulle vara betjänta av att ha en sådan här fristående institution.
            Om det ska vara en myndighet eller om den ska bestå av en kombination
            av från början statligt anställda personer och knyta till sig
            organisationer, institutioner och andra får man utreda senare,
            men den behöver inte vara särskilt stor.
          </note>
          <note>
            Det viktiga är att den är fri dels från det stora
          </note>
          <note>
            Högskoleverket, dels och framför allt från politisk styrning.
            Den ska inte lyda under något departement.
          </note>
          <note>
            Anf. 190 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Jag förstår fortfarande lika lite Folkpartiets oro
            för ett högskoleverk som arbetar i öppenhet och dialog med det
            lärosäte som man ska utvärdera och som samtidigt kan främja kvalitetssäkringsarbete
            och kvalitetsarbete. Jag tror att vi i grunden ser mycket olika
            på vad kvalitetsarbete och framför allt utvärdering ska vara för
            någonting.
          </note>
          <note>
            Jag har lite grann en känsla av att Ulf Nilsson ser på utvärdering
            som att någon kommer och på kort varsel gör ett snabbt nedslag
            på ett enskilt lärosäte för att komma på vissa brister i kvaliteten.
            Sedan gör man ett s.k. snabbt tillslag och kräver att vissa saker
            ska åtgärdas. Ulf Nilsson vill ju samtidigt att intervallet ska
            vara kortare än sex år. Det betyder att man ser på kvalitetsarbete
            och utvärdering som saker och ting som ska gå med väldigt snabba
            ryck.
          </note>
          <note>
            Jag tror inte på den modellen för arbete med kvalitetssäkring
            och inte heller för arbete med själva kvaliteten. Jag tror på
            dialogen och det öppna samtalet för att stärka och utveckla kvaliteten.
          </note>
          <note type="speaker">
            Anf. 191 ULF NILSSON (fp) replik:
          </note>
          <note>
            Herr talman! Majléne Westerlund Panke är förvånad över att jag
            inte förstår att högskolan kan föra en öppen dialog. Jag förstår
            att Högskoleverket kan föra en öppen dialog, och jag tycker också
            att det gör det.
          </note>
          <note>
            Men jag är lika förvånad över att Majléne Westerlund
          </note>
          <note>
            Panke inte ens med en bisats erkänner att det finns en motsättning
            mellan de dubbla rollerna.
          </note>
          <note>
            Vi behöver tydligen i ett annat sammanhang, när vi har mer tid
            på oss, gå in på vad Folkpartiet menar med det fristående kvalitetsinstitutet.
            Det är inte det som ska ha behörighet att slå till eller att dra
            in examensrätten. Det ska Högskoleverket fortfarande ha.
          </note>
          <note>
            Vi ska ha en fristående institution som plockar in fakta.
          </note>
          <note>
            Gör så som i den ESO-undersökning som jag nämnde! Jämför C-uppsatser
            på fyra högskolor och bedöm om det finns kvalitetsskillnader!
            Jämför hur studentvärderingen har sett ut på olika högskolor!
          </note>
          <note>
            Jämför kvaliteten på undervisningen osv.! Det är detta som det
            är fråga om.
          </note>
          <note>
            Jag tycker att det vore intressant om vi i alla fall kunde ha
            en dialog om detta, eftersom så många oberoende tänkare inom utbildningsområdet
            faktiskt håller fram det här problemet.
          </note>
          <note>
            Anf. 192 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Jag tror fortfarande, Ulf Nilsson, att grunden är
            att vi har skilda synsätt när det gäller vad kvalitet är. När
            Ulf Nilsson nu förklarar vad det fristående kvalitetsinstitutet
            eller kvalitetsmyndigheten ska göra är det fråga om att samla
            in uppgifter av typen genomströmningstakt, C-uppsatser, betygssättning
            osv. Med utgångspunkt i det ska Högskoleverket sedan fatta beslut
            om att dra tillbaka tillståndet att examinera.
          </note>
          <note>
            Jag tycker att det är alldeles för ytligt för att man ska kunna
            fatta så viktiga beslut, som får en så stor betydelse för den
            enskilde studenten. Jag tycker att man behöver längre tid till
            förfogande och en mycket djupare genomlysning av utbildningen
            för att kunna komma med så genomgripande förslag till åtgärder
            som det faktiskt är att säga att en examinationsrätt är i fara.
          </note>
          <note type="speaker">
            Anf. 193 SOFIA JONSSON (c) replik:
          </note>
          <note>
            Herr talman! Jag vill börja med att säga att jag tycker att Majléne
            Westerlund Panke har många goda idéer vad gäller utvecklingen
            av studentinflytande på högskolor och universitet. Jag håller
            med Majléne i mycket av det resonemang som hon plockar upp.
          </note>
          <note>
            Hon pratar bl.a. om ett verkligt inflytande och att det ska komma
            tidigt i de beredande organen inom högskolorna så att studenterna
            redan från början vår vara med och påverka hur beslutet blir i
            slutändan.
          </note>
          <note>
            Jag funderar då lite vidare på det här. Om studenterna ska ha
            den praktiska möjligheten att utnyttja sitt inflytande behöver
            de också kunskaper om hur de olika organen fungerar. Jag har lagt
            fram ett förslag om att man skulle kunna ha en arbetsordning som
            finns för varje beslutande och beredande grupp och att man skriver
            in i högskolelagen att det är en skyldighet för högskolorna och
            universiteten. Hur ser
          </note>
          <note>
            Majléne Westerlund Panke på det? Skulle inte det kunna vara ett
            sätt att ytterligare stärka inflytandet och demokratin i högskolan
            med den idé jag hade?
          </note>
          <note>
            Sedan till den andra frågan. En kvalitativt god utbildning för
            alla är oerhört viktig, sade Majléne
          </note>
          <note>
            Westerlund Panke. Då undrar jag om Majléne tycker att de studiesociala
            frågorna ingår i kvalitetsutvecklingen, att de ingår i en kvalitativt
            god utbildning för alla.
          </note>
          <note>
            Anf. 194 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Jag ska börja med de studiesociala delarna. Jag
            tror, Sofia Jonsson, att vi får skilja på utbildningskvalitet
            och inlärningskvalitet. Jag tror att lite jobbiga sociala förhållanden,
            svårigheter att hitta bostad, sjukdom osv. kan påverka inlärningskvaliteten.
            Utbildningskvaliteten däremot är det som högskolan erbjuder. Det
            är nivån på de kunskaper och färdigheter som högskolan erbjuder.
            Enskilda studenter kan få bekymmer med inlärningen på grund av
            studiesociala svårigheter. Men jag tror att vi ska försöka hålla
            isär de begreppen och inte blanda in det i ett förslag som handlar
            om utbildningskvalitet.
          </note>
          <note>
            När det gäller arbetsordning delar jag Sofias synpunkter på att
            det är klart att det ska finnas arbetsordningar ute på de enskilda
            lärosätena. Men jag tycker inte att vi på nationell nivå ska reglera
            det i lagstiftningen. Jag tror att det är väsentligt att man utarbetar
            sina egna arbetsordningar ute på de enskilda lärosätena. Men jag
            håller med Sofia om att det är viktigt att arbetsordningar finns.
          </note>
          <note type="speaker">
            Anf. 195 SOFIA JONSSON (c) replik:
          </note>
          <note>
            Herr talman! Majléne Westerlund Panke har funderingar vad gäller
            skillnaden mellan utbildningskvalitet och inlärningskvalitet.
            Självklart handlar det både om hur jag som student kan föra in
            ny kunskap, vara kreativ och utvecklas på ett gott sätt. Men jag
            förknippar det med det lärosäte och med den utbildningskvalitet
            och utbildningsgaranti man har där. Om inte jag som student har
            möjligheter, om inte jag trivs, om inte jag kan få in kunskap
            och utvecklas blir inte heller den utbildningsorten någonting
            värt. Jag tycker att man kan koppla samman detta och visa på att
            de studiesociala frågorna är oerhört viktiga för att man ska kunna
            få garanti och kvalitet på utbildningen i dess helhet, eftersom
            studenterna är grunden för universiteten, utvecklingen och den
            organisation vi har diskuterat.
          </note>
          <note>
            Vad gäller arbetsordningar tycker jag att det är bra att Majléne
            tycker att det är en viktig sak att diskutera. Samtidigt tror
            jag - och vi har pratat om det när det gäller de betänkanden vi
            haft här tidigare - att det är viktigt att vi har ett tydligt
            ledarskap. Det är viktigt att vi plockar ut konkreta åtgärder
            som vi ser är en början, en grund för hur man ska kunna arbeta
            och vidareutvecklas och för att det ska bli lika möjligheter för
            alla.
          </note>
          <note>
            Därför tror jag, för studentens och för kvalitetens och inflytandets
            skull, att det är en viktig grund att arbetsordningar ska finnas
            överallt.
          </note>
          <note>
            Anf. 196 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Jag kan bara upprepa det jag tidigare sade till
            Sofia Jonsson, att jag delar Sofias uppfattning om att arbetsordningar
            bör finnas på de enskilda lärosätena. Men jag delar inte uppfattningen
            att vi ska lagstifta om det och på det sättet detaljreglera verksamheten
            från central nivå.
          </note>
          <note type="speaker">
            Anf. 197 LARS HJERTÉN (m) replik:
          </note>
          <note>
            Herr talman! I stora delar tycker jag att det
          </note>
          <note>
            Majléne Westerlund Panke sade om kvalitet, högskolans utveckling,
            samtal och dialog var intressant och bra. Jag delar uppfattningen
            om allt detta.
          </note>
          <note>
            När hon sedan kom in på framför allt våra reservationer tycker
            jag att hon läser dem som en viss potentat läser Bibeln. I fråga
            om nationella utvärderingar gällde tydligen bara Moderna Tider
            och något slags snabb rankning. Jag vet inte var hon hittar det
            i våra reservationer.
          </note>
          <note>
            Vi talar om oberoende nationella utvärderingar, om att dessa
            ska präglas av mångfald och variation.
          </note>
          <note>
            Vi säger att nationella, övergripande utvärderingar bör utföras
            av flera, oberoende organ. Vi talar om akademier, institutioner
            och organisationer och om att ett kvalitetsinsitut ska upphandla
            den allra bästa utvärderingen man kan få i Sverige. Av detta finns
            ingenting i Majlénes synpunkter när hon kommenterar de moderata
            förslagen.
          </note>
          <note>
            Sedan vill jag kommentera någonting som var väldigt positivt.
            Majléne säger ju att 30 000 svenska studenter läser utomlands.
            Det är mycket bra. Det vore också bra om vi hade fler utländska
            studenter i
          </note>
          <note>
            Sverige så att de svenska universiteten också hade dragkraft.
            Vi har ju säkert plats för fler utländska studenter i Sverige.
          </note>
          <note>
            Om nu de här 30 000 svenska studenterna av egen kraft kan välja
            utländska universitet över praktiskt taget hela världen, hur menar
            Majléne att de inte ska kunna välja på samma sätt i Sverige efter
            egen vilja?
          </note>
          <note>
            Det kan de ju inte. Socialdemokraterna har ju infört en nationell
            reglering av urvalet sökande, medan den borgerliga regeringen
            gav högskolorna möjlighet att själva svara för intagningen. När
            studenterna kommer utomlands får de alltså mycket större frihet
            än när de är i Sverige. Det tycker jag inte är särskilt rättvist
            mot studenterna.
          </note>
          <note>
            Anf. 198 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Jag noterade att när Lars Hjertén läste om fristående
            nationella övergripande utvärderingar ur moderaternas motion nämnde
            han institutioner, akademier och organisationer som anlitas vid
            behov. Men han hoppade över ordet tidskrifter. Det var det ordet
            jag hakade fast vid därför att vi faktiskt har en tidskrift som
            brukar utföra "utvärderingar" och göra rankningslistor med utgångspunkt
            från dessa.
          </note>
          <note>
            Jag trodde det var den idén som förespeglade Lars
          </note>
          <note>
            Hjertén och moderaterna när man skrev reservationen. Så enkelt
            var det.
          </note>
          <note>
            När det gäller de upphandlingar som det här fristående institutet
            ska göra frågar jag mig: Från vem ska man göra upphandlingarna?
            Det är ju faktiskt så att Högskoleverket är ett expertorgan som
            hyr in experter vid utvärderingarna. Jag menar att så många experter
            finns det väl inte i det här landet att det plötsligt skulle dyka
            upp helt andra personer som gör samma utvärdering för ett nationellt
            fristående institut. Jag skulle gärna vilja att Lars Hjertén lite
            grann utvecklar hur upphandlingen ska ske och vem det är som ska
            upphandlas.
          </note>
          <note type="speaker">
            Anf. 199 LARS HJERTÉN (m) replik:
          </note>
          <note>
            Herr talman! Jag hoppade tydligen över tidskrifter. Det står
            ingenting om den tidning som Majléne
          </note>
          <note>
            Westerlund Panke citerade tidigare.
          </note>
          <note>
            Jag tänker mig i första hand vetenskapliga tidskrifter som sysslar
            med högskolor, universitet och forskning.
          </note>
          <note>
            Att ett sådant här kvalitetsinstitut ska upphandla kan man diskutera.
            Vad jag sade i min första replik var att man ska upphandla de
            bästa utvärderarna. Har de tidigare utnyttjats av Högskoleverket
            så är det inget fel i det, vad jag kan förstå.
          </note>
          <note>
            30 000 svenska studenter väljer fritt utomlands.
          </note>
          <note>
            Hur kommer det sig att de inte har samma fria val i
          </note>
          <note>
            Sverige? Här är det en nationell reglering som gäller vid antagning
            till högskola och universitet.
          </note>
          <note>
            Anf. 200 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Jag förstår inte riktigt vad Lars
          </note>
          <note>
            Hjertén menar när han säger att studenten inte har ett fritt
            val att söka sig till olika lärosäten i Sverige. Visst har studenten
            ett fritt val.
          </note>
          <note>
            Antagningssystemet kan väl inte blandas ihop med ett fritt val.
            Man söker väl till den högskola som man är mest intresserad av?
            Det som är positivt för studenten är att antagningssystemet då
            är överblickbart och ganska tydligt och ganska klart. Studenten
            vet också att det finns enskilda högskolor som har ett något annat
            urvalssystem vid antagningen eftersom man har kommit fram till
            att man vill pröva något nytt. Man har gått in till Högskoleverket
            för att få tillstånd att göra det.
          </note>
          <note>
            Jag ser inte riktigt sammanblandningen av fritt val och antagningssystem.
            Det stämmer inte riktigt för mig, måste jag säga.
          </note>
          <note>
            Med ett visst djurs envishet vill jag komma tillbaka till upphandlingen
            som det nationellt fristående institutet ska göra. De ska alltså
            upphandla samma personer, samma experter. Det kan alltså inte
            vara fel på expertisen, utan då är det fel på myndigheten som
            upphandlar eller hyr till sig de bästa experterna. Det finns alltså
            någonting i grunden negativt på grund av att det är en fristående
            myndighet. Alla våra fristående myndigheter sorterar ju under
            departement.
          </note>
          <note>
            Vill Moderaterna se en annan myndighetsstruktur i Sverige, dvs.
            fristående myndigheter som inte är kopplade till departement?
            Då är vi inne på en helt annan diskussion som blir väldigt generell.
          </note>
          <note type="speaker">
            Anf. 201 BRITT-MARIE DANESTIG (v):
          </note>
          <note>
            Herr talman! Vi behandlar i dag propositionen
          </note>
          <note>
            Studentinflytande och kvalitetsutveckling i högskolan. Det här
            är någonting som vi har samarbetat med regeringen och Miljöpartiet
            om. För Vänsterpartiets del vill jag säga att vi är glada att
            flera av de yrkanden som vi tidigare har drivit här i riksdagen
            under ganska många år nu tycks gå igenom och att vi tillsammans
            kan riva en del av de hinder som funnits mot studentinflytande.
          </note>
          <note>
            Förslaget innebär en rejäl förstärkning av studenternas inflytande
            och delaktighet, men det ger också uttryck för en ny och förändrad
            syn på studenternas roll som vuxna medansvariga medaktörer i en
            förändringsprocess.
          </note>
          <note>
            Högskolan ska stå för de demokratiska idealen och genom ett fristående
            och kritiskt perspektiv bidra till utvecklingen av ett socialt
            och ekologiskt hållbart samhälle. För att högskolan ska vara trovärdig
            i den uppgiften måste den i sin verksamhet uppmuntra en kritisk
            hållning och se studenternas inflytande som något naturligt och
            självklart.
          </note>
          <note>
            För studenternas del är det viktigt att betona att med de här
            rättigheterna följer också skyldigheter.
          </note>
          <note>
            Avståndet mellan den enskilde studenten och högskolan, och avståndet
            mellan den enskilde studenten och studentkåren måste minskas.
            Det måste vara fler studenter som är aktiva i demokratiprocessen.
            Det är högskolornas skyldighet att försöka skapa så goda förutsättningar
            som möjligt för ett sådant engagemang.
          </note>
          <note>
            Genom att utveckla sin organisation och sin undervisning och
            bearbeta sina attityder kommer högskolan att kunna förbättra studentinflytandet.
            Det är jag övertygad om.
          </note>
          <note>
            På många håll är undervisningsformerna fortfarande ett hinder
            för studentinflytande. Trots ett uttalat intresse för olika former
            av problembaserad undervisning är undervisningen både traditionell
            och passiviserande på många håll. Tentamina premierar fortfarande
            faktakunskaper som är lätta att memorera och lätta att mäta.
          </note>
          <note>
            Att läsa på universitet och högskola bör innebära något mer än
            direkta ämnesstudier. Social kompetens, förmåga att kommunicera,
            att självständigt göra kritiska bedömningar, att lösa problem
            på ett kreativt sätt, att lyssna aktivt med empati och att ha
            en ödmjuk prestigelös attityd är egenskaper som många, inte bara
            jag, bedömer som allt viktigare för framtiden.
          </note>
          <note>
            Brist på studentinflytande är inte bara ett problem för studenter,
            utan det är det för lärarna på högskolan, för högskolan som organisation,
            för hela den högre utbildningens utveckling och förnyelse och
            faktiskt för hela samhället.
          </note>
          <note>
            Vilka förslag har vi nu att ta ställning till här i dag som förstärker
            studenternas inflytande?
          </note>
          <note>
            För det första kommer det att stadgas i lag att studenterna har
            rätt att utöva inflytande och ta aktiv del i arbetet för kvalitetsutveckling.
            För det andra ändras högskoleförordningen på ett antal mycket
            väsentliga punkter:
          </note>
          <note>
            Studenterna får rätt att ingå i alla beslutande organ inom högskolan
            vars verksamhet kan ha betydelse för deras utbildning. När beslutsfunktionerna
            delegeras till en tjänsteman har denne skyldighet att samråda
            med studenterna. Det är ett mycket viktigt framsteg.
          </note>
          <note>
            Studenterna ska ha rätt att vara representerade även i beredande
            och utredande organ. Det är också mycket viktigt. Det är där man
            har möjlighet till rejäl påverkan.
          </note>
          <note>
            Kursutvärderingarna ska vara obligatoriska. Det är något som
            Vänsterpartiet har drivit under många år. Att tillsammans studera
            och kritiskt värdera det man gör borde vara en självklarhet i
            en verksamhet med ett vetenskapligt förhållningssätt. Men utvärderingarna
            måste följas upp och redovisas för studenterna. Studenternas åsikter
            måste inhämtas kontinuerligt och under hela kursens och utbildningens
            gång.
          </note>
          <note>
            Till sist: Studenterna får nu rätt att framföra sina synpunkter
            i anslutning till högskolornas årsredovisningar. Det är också
            en självklar rättighet, tycker jag.
          </note>
          <note>
            Det är ju studenterna som är det viktiga innehållet i högskolans
            verksamhet.
          </note>
          <note>
            Jag vill här slå fast att kvalitetsutveckling och studentinflytande
            är två av varandra ömsesidigt beroende storheter. En förändrad
            studentroll och skärpta krav i arbetslivet kräver förändringar
            på olika nivåer inom högskolan. Därför behöver de allmänna målen
            för den högre utbildningen ses över, preciseras, utvecklas och
            operationaliseras. I samband med att detta görs får nu Högskoleverket
            i uppdrag att ta fram öppna kriterier för bedömningar av de färdigheter
            som svarar mot grundutbildningarnas allmänna mål, så att det blir
            möjligt för studenterna att jämföra de olika utbildningarna.
          </note>
          <note>
            Sammanfattningsvis vågar jag påstå att förslaget innebär en kraftig
            höjning av ambitionsnivån när det gäller kvalitetssäkring, en
            kvalitetssäkring som har förutsättningar att inte bara vara kontinuerlig
            utan heltäckande, och som också ger möjlighet att vidta åtgärder
            när problem uppstår.
          </note>
          <note>
            Med detta vill jag yrka bifall till utbildningsutskottets betänkande.
          </note>
          <note>
            Innan jag slutar har jag, efter att ha åhört debatten, några
            frågor att ställa till mina kamrater i utbildningsutskottet.
          </note>
          <note>
            Det gäller Folkpartiets och Moderaternas förslag om ett oberoende
            institut för kvalitetssäkring. Jag tycker, när jag lyssnar till
            Ulf Nilsson, att jag förstår att han i stället för en myndighet,
            i det här fallet Högskoleverket, vill separera det till två myndigheter
            - en som står för de granskande uppgifterna och en som står för
            de främjande uppgifterna. Det är en tanke som kan vara intressant
            i och för sig.
          </note>
          <note>
            När det gäller utbildning tycker jag faktiskt att det borde vara
            naturligt att granskningar, uppföljningar och utvärderingar som
            blottlägger problem också ska leda fram till åtgärder som främjar
            en positiv utveckling. Det är liksom två sidor av samma mynt.
          </note>
          <note>
            Därför har jag också respekt för Högskoleverkets arbete. Jag
            tycker att verket kontinuerligt höjer sin ambitionsnivå. Det är
            mycket intressant att läsa dess rapporter.
          </note>
          <note>
            Moderaterna har en betydligt vagare beskrivning av vad det är
            man menar med oberoende. Jag vill ställa en fråga till Lars Hjertén.
            Vad menar Moderaterna när de pratar om det här oberoende, fristående
            institutet? Jag har förstått att det ska vara oberoende av staten,
            av regeringen och riksdagen. Men man kan väl knappast tala om
            ett totalt oberoende om en verksamhet ska finansieras av offentliga
            medel, och om uppdraget ska formuleras av uppdragsgivaren - som
            i det här fallet måste vara regeringen.
          </note>
          <note>
            Eller är det så, Lars Hjertén, att Moderaterna med offentliga
            skattemedel vill bilda ytterligare en eller flera stiftelser som
            är fristående från staten? Därmed blir de ju också fristående
            från offentlig kontroll och insyn. Ska de fullgöra den granskande
            uppgiften? Det skulle jag gärna vilja ha svar på.
          </note>
          <note type="speaker">
            Anf. 202 YVONNE ANDERSSON (kd) replik:
          </note>
          <note>
            Herr talman! Jag håller med om det som Britt-
          </note>
          <note>
            Marie Danestig har talat om här. Med tanke på den diskussion
            som tidigare fördes mellan Majléne Westerlund Panke och mig själv
            kring demokrati och inflytande vill jag säga att det som jag har
            hört Britt-
          </note>
          <note>
            Marie Danestig tala om - det kallar jag för demokrati.
          </note>
          <note>
            Det är vad jag ser som demokrati.
          </note>
          <note>
            Jag skulle vilja gå vidare och ställa samma frågor till Britt-Marie
            Danestig som till Majléne Westerlund
          </note>
          <note>
            Panke. Jämställdhetslagen ger ett skydd för dem som arbetar på
            universitet. De omfattas av den. När vi nu vill ha studenterna
            på jämbördig nivå - varför kan då inte jämställdhetslagen få finnas
            i högskoleförordningen? Kristdemokraterna har yrkat på det vid
            ett par tillfällen nu. Vad är det som hindrar?
          </note>
          <note>
            Jag har vänner som sympatiserar med Vänsterpartiet. De trodde
            inte att det var sant när jag sade att
          </note>
          <note>
            Vänsterpartiet inte kan bifalla våra yrkanden omkring detta.
            Det är en fråga som jag vill ställa, herr talman.
          </note>
          <note type="speaker">
            Anf. 203 BRITT-MARIE DANESTIG (v) replik:
          </note>
          <note>
            Herr talman! Jag kan lugna Yvonne Anderssons vänner - det är
            inte sant. Vänsterpartiet har gång på gång motionerat om att studenterna
            vid högskolan ska omfattas av jämställdhetslagen.
          </note>
          <note>
            Men det finns svårigheter med detta. Jag tror att både Yvonne
            Andersson och jag måste vara så intellektuellt hederliga att vi
            kan säga att det är så.
          </note>
          <note>
            Jämställdhetslagen reglerar nämligen förhållandet mellan arbetsgivare
            och arbetstagare, och studenterna är de facto inte arbetstagare.
            Vi har på andra sätt försökt hitta utvägar kring detta. Men det
            är faktiskt inte det betänkandet som vi debatterar nu, utan det
            har vi alldeles nyligen gjort.
          </note>
          <note>
            Vänsterpartiet har en motion där vi lyfter fram just behovet
            av ytterligare åtgärder för att öka jämställdheten, och att definitivt
            få bättre förhållanden till stånd när det gäller de tyvärr förekommande
            sexuella trakasserierna.
          </note>
          <note>
            Men precis som det också står i betänkandet så pågår mycket arbete,
            bl.a. på Högskoleverket. Vi hoppas på detta. Samtal är också viktigt,
            och att frågorna hela tiden hålls levande. Jag tror egentligen
            att det kanske är viktigare än både inskrivningar i högskolelagen
            och högskoleförordningen. Det har vi ju.
          </note>
          <note>
            Man måste hela tiden tala om detta i olika sammanhang. Man måste
            också uppmärksamma detta i fortbildningskurser och vid personalsammankomster
            på universiteten så att det levandegörs ordentligt.
          </note>
          <note type="speaker">
            Anf. 204 YVONNE ANDERSSON (kd) replik:
          </note>
          <note>
            Herr talman! Inget av dessa skäl är något hållbart skäl. Det
            tror jag faktiskt inte att Britt-Marie Danestig tror själv ens
            en gång. Det faktum att detta är svårt hindrar inte att man arbetar
            för det.
          </note>
          <note>
            Doktorander är väl ändå anställda när de har sina doktorandtjänster,
            så de skulle väl kunna få omfattas av detta?
          </note>
          <note>
            För övrigt undrar jag varför man ska utesluta en grupp, om man
            vill att debatten ska föras. Det är min fråga.
          </note>
          <note type="speaker">
            Anf. 205 BRITT-MARIE DANESTIG (v) replik:
          </note>
          <note>
            Herr talman! Jag tror att Yvonne Andersson måste ha missförstått
            detta. I fråga om doktorander med doktorandtjänster så råder ett
            anställningsförhållande.
          </note>
          <note>
            De omfattas, precis som alla andra vid universitet och högskolor,
            givetvis av jämställdhetslagen. Däremot gör inte övriga studenter
            det.
          </note>
          <note>
            Jag sade inte att någonting är omöjligt - jag sade att det finns
            ett juridiskt problem. Det finns nämligen andra grupper som i
            likhet med studenterna kanske också skulle behöva omfattas av
            lagen, och för vilka det inte råder någon direkt anställningsförhållande.
          </note>
          <note>
            De motioner som vi tidigare har behandlat här i dag är bara ett
            spritt antal från den allmänna motionstiden. De beskriver inte
            rättvisande vare sig
          </note>
          <note>
            Vänsterpartiets eller Kristdemokraternas jämställdhetspolitik,
            eller någon annans heller. Därför är det väldigt svårt att utgå
            från det som har hänt i dag.
          </note>
          <note>
            Vi har gång på gång motionerat om att få en lösning när det gäller
            studenternas förhållande till jämställdhetslagen.
          </note>
          <note type="speaker">
            Anf. 206 ULF NILSSON (fp) replik:
          </note>
          <note>
            Herr talman! Ja, Britt-Marie Danestig, det är fullt möjligt att
            tillskapa ett fristående institut, institution, organ eller vad
            vi vill kalla det för utan att det står direkt under departementets
            styrning. Det finns olika modeller för det. Utan att på något
            sätt föreslå motsvarande modell som Sveriges riksbank kan jag
            bara nämna den som ett exempel på hur man utser en styrelse och
            en chef utan att de är direkt under riksdagens eller departements
            styrning.
          </note>
          <note>
            Det skulle också vara möjligt att till ett sådant här institut
            knyta olika typer av organisationer, universitetslärare, vetenskapliga
            föreningar osv. som skulle hjälpa till i arbetet.
          </note>
          <note>
            Vi har ju saker på gång i samhället. Jag tänker t.ex. på kvalitetsjämförelsen
            av C-uppsatser som delats ut till alla riksdagsmän. Om inte Britt-Marie
          </note>
          <note>
            Danestig har läst den skulle jag vilja rekommendera den. Det
            är inte fråga om några enkla kvantitativa fakta, utan det är kvalitetsjämförelser.
            Man ställer en tuff fråga: Är det någon skillnad på hur vi bedömer
          </note>
          <note>
            C-uppsatser på olika högskolor i Sverige? Det är en tuff fråga,
            och det kan bli ett svårt svar. Men det är viktigt att ställa
            frågan.
          </note>
          <note>
            Civilekonomerna har också en verksamhet med att sätta samman
            uppgifter och statistik för hur arbetsgivarna bedömer de olika
            civilekonomutbildningar som finns i landet, och även i Europa.
            Det finns ett europeiskt samarbete. Man får in uppgifter om vilka
            möjligheter man har att få arbete.
          </note>
          <note>
            Jag noterar att Britt-Marie Danestig ändå förstod något av det
            jag sade när jag menade att detta skulle leda till en positiv
            utveckling. Tanken är ju att sådana här uppgifter ska leda till
            förnyat och positivt utvecklingsarbete i det högskoleverk som
            ska finnas kvar.
          </note>
          <note type="speaker">
            Anf. 207 BRITT-MARIE DANESTIG (v) replik:
          </note>
          <note>
            Herr talman! När det gäller att låta Högskoleverket behålla ansvaret
            helt vill jag säga att jag litar på att verket fullgör sina skyldigheter
            och uppgifter som den myndighet det är.
          </note>
          <note>
            Jag tycker att det nästan är lite genant att höra Ulf
          </note>
          <note>
            Nilsson tala om att departementet skulle styra Högskoleverket.
            Jag är faktiskt stolt över att vi i Sverige -
          </note>
          <note>
            för det tycker jag att vi fortfarande kan säga - har en tjänstemannakår
            som även internationellt sett har ett mycket gott rykte för sin
            integritet och för sitt kunnande.
          </note>
          <note>
            Jag tror inte att svenska tjänstemän på våra myndigheter av kollegiala
            eller andra skäl skulle avstå från kritik, även om det drabbar
            den egna myndigheten.
          </note>
          <note>
            Jag ska säga något om de här rankningslistorna också. Ulf Nilsson
            sade själv ungefär så här: De är lite banala.
          </note>
          <note>
            Det instämmer jag i. Jag tycker också att de är banala. Ulf Nilsson
            sade vidare att de kan vara bra under förutsättning att de är
            riktiga. Och det är just det!
          </note>
          <note>
            De är så sällan riktiga, eftersom vi vet så lite om på vilket
            sätt och med vilka kriterier man har gjort bedömningarna. De här
            rankningslistorna är möjligen roande att läsa i tidningar eller
            facktidskrifter men säger väldigt lite om kvaliteten på en utbildningsanstalt.
          </note>
          <note type="speaker">
            Anf. 208 ULF NILSSON (fp) replik:
          </note>
          <note>
            Herr talman! Jag sade faktiskt inte att de var banala. Jag sade
            att ordet kunde uppfattas banalt eller att det kan låta banalt
            när man hör det. Sedan försökte jag fylla det med ett innehåll.
          </note>
          <note>
            Jag håller med Britt-Marie Danestig om att vi kan vara stolta
            över våra svenska tjänstemän. Jag sade också i mitt anförande
            att jag har väldigt stor respekt för Högskoleverkets arbete som
            det fungerar i dag.
          </note>
          <note>
            Jag märker också att Högskoleverket har som målsättning att vara
            självständigt och ta självständiga initiativ.
          </note>
          <note>
            Tiden räcker kanske inte till för att fördjupa den här diskussionen,
            men den bottnar faktiskt i en ideologisk skillnad också mellan
            Vänsterpartiet och Folkpartiet, och kanske också mellan andra
            partier. Från liberal utgångspunkt tycker vi att det är väldigt
            viktigt att man har ett antal kontrollerande organ i samhället
            som inte står direkt under politisk styrning. Sedan kan det variera
            från tid till tid om den politiska styrningen riskerar att bli
            negativ eller inte. Det beror mycket på vilka politiker vi har
            osv. Men rent principiellt tror vi att det är en förutsättning
            för att få en bättre kvalitetsutvärdering att de som utvärderar
            verksamheten inte är desamma som har ansvar för att utveckla verksamheten.
          </note>
          <note type="speaker">
            Anf. 209 BRITT-MARIE DANESTIG (v) replik:
          </note>
          <note>
            Herr talman! Jag tror att det skulle vara synnerligen olyckligt
            att, i en tid när Högskoleverket befinner sig i en mycket spännande
            utveckling och håller på att hitta bra former för sitt fortsatta
            viktiga arbete, splittra den myndigheten och dela upp den på två.
          </note>
          <note>
            Man kan åstadkomma mångfald ändå. Det gör Högskoleverket bl.a.
            genom att man knyter ett antal experter till sig för olika uppdrag.
          </note>
          <note>
            Jag ska hjälpa Ulf Nilsson med rankningslistorna.
          </note>
          <note>
            Jag säger så här: De är ofta banala.
          </note>
          <note type="speaker">
            Anf. 210 LARS HJERTÉN (m) replik:
          </note>
          <note>
            Herr talman! Jag diskuterade den här frågan i det förra replikskiftet.
            Vi vill detsamma som Ulf Nilsson.
          </note>
          <note>
            Det ska inte vara samma myndighet som både främjar, kontrollerar
            och utvärderar. Det bör vara två olika organisationer. Vi har
            samma uppfattning när det gäller ungdomsskolan, som Britt-Marie
            Danestig känner till. Skolverket ska inte ha dessa båda roller.
            I
          </note>
          <note>
            det här fallet ska det finnas ett kvalitetsinstitut som är fristående
            från statliga myndigheter. Det här institutet ska upphandla den
            kompetens som den behöver för att fullgöra sitt uppdrag. Det ska
            vara en oberoende nationell utvärdering. Högskoleverket ska finnas
            kvar som en myndighet med sina uppgifter.
          </note>
          <note>
            Vi har inte haft möjlighet att gå vidare och skriva en lagtext
            och exakt tala om hur det kommer att se ut, vilka som ska utses,
            precis vad det kommer att kosta osv. Men vi tror att den här principen
            är ganska riktig.
          </note>
          <note>
            Jag är ganska säker på att den här principen vinner i längden,
            även om vi inte vinner här i kammaren vid omröstningen i nästa
            vecka.
          </note>
          <note type="speaker">
            Anf. 211 BRITT-MARIE DANESTIG (v) replik:
          </note>
          <note>
            Herr talman! Det är just det som är så luddigt. Ni talar inte
            om hur det ska se ut. Det här ska inte vara någon myndighet utan
            någonting annat, men ni talar inte om vad det är för något annat.
            Ni talar inte om hur man ska utse styrelser eller hur det hela
            ska finansieras. Då blir man väldigt tveksam.
          </note>
          <note>
            Låt mig påminna Lars Hjertén om att vi en gång i tiden faktiskt
            bildade myndigheter för att garantera människor rättssäkerhet
            och också för att garantera att vi kom bort från beroendet av
            vinstintressen, svågerpolitik osv. Då var myndigheterna en garant
            för det allmännas intressen.
          </note>
          <note type="speaker">
            Anf. 212 LARS HJERTÉN (m) replik:
          </note>
          <note>
            Herr talman! Jag tror inte vi kommer mycket längre här. Britt-Marie
            Danestig var ju med i Forskning 2000, vilket jag inte var. Britt-Marie
            Danestig kan kanske i sin sista replik här säga lite grann om
            hur ni resonerade om de här två funktionerna.
          </note>
          <note type="speaker">
            Anf. 213 BRITT-MARIE DANESTIG (v) replik:
          </note>
          <note>
            Herr talman! Det är riktigt att jag var med i
          </note>
          <note>
            Forskning 2000. Jag skulle kunna ta upp mycket tid med att prata
            om det, men nu är ju Forskning 2000
          </note>
          <note>
            inte längre aktuell. Inom en snar framtid kommer vi att behandla
            det som blev produkten av Forskning
          </note>
          <note>
            2000 och de två efterföljande utredningarna. Vi får ta den diskussionen
            då.
          </note>
          <note type="speaker">
            Anf. 214 Utbildningsminister THOMAS ÖSTROS (s):
          </note>
          <note>
            Herr talman! Det är ett viktigt betänkande och en viktig proposition
            som vi diskuterar i den här sena timmen. Det är en proposition
            som kommer att betyda någonting för verklighetsförändringen ute
            på våra högskolor om riksdagen antar den, och det finns det väl
            all anledning att tro. Det märks redan i dag väldigt tydligt att
            frågorna om studentinflytande har fått en ökad aktualitet. I högskolestyrelser
            och i organisationer ända ned på institutionsnivå diskuterar man
            det på ett annat sätt nu än tidigare. Bara det är viktigt. Det
            handlar väldigt mycket om attityder och förhållningssätt.
          </note>
          <note>
            Nu lägger vi fram en proposition som har två utgångspunkter i
            hur man stärker kvalitetsarbetet på våra högskolor och hur man
            höjer kvaliteten på våra högskoleutbildningar.
          </note>
          <note>
            Den första utgångspunkten är att vi behöver stärka de inre drivkrafterna
            för att ständigt arbeta med frågeställningar kring kvaliteten
            i den högre utbildningen.
          </note>
          <note>
            Jag och regeringen är övertygade om att det är studentinflytandet
            som blir en väldigt viktig drivkraft i detta arbete. Med aktiva
            studenter, med studenter som är medaktörer i utbildningen och
            med studenter som får ta ett ansvar för sin egen utbildning stärker
            vi drivkrafterna. Det handlar både om studenternas organisationer
            som behöver en förstärkt representation och om den enskilde studenten
            som inte alltid känner samhörighet med sin organisation. Det handlar
            om den enskilde studentens rättigheter att påverka sin utbildning.
          </note>
          <note>
            Det inre arbetet ska paras med en förstärkt extern utvärdering
            av kvaliteten på varje högskola. Det systemet kan ge oss ett av
            Europas allra starkaste system för kvalitetsgranskning och kvalitetsförbättringar.
            Det är jag övertygad om.
          </note>
          <note>
            Orsaken till detta är naturligtvis att högre utbildning spelar
            en så ohyggligt stor roll i samhället i dag.
          </note>
          <note>
            Vi satsar mycket resurser på högre utbildning. Vi bygger ut den
            mycket kraftigt över hela landet. Det är naturligtvis väldigt
            viktigt att vi, samtidigt som vi gör det, förstärker kvalitetsarbetet
            och förstärker drivkrafterna för kvalitetsarbetet. Vi vill ha
            ett system som ger tydliga besked om kvaliteten i utbildningen
            och som också skapar incitament och drivkrafter för att hela tiden
            arbeta med kvalitetsfrågorna.
          </note>
          <note>
            Studenternas roll kan inte överskattas. Jag vill se en högskola
            där studenterna verkligen är medaktörer i utbildningen. Det handlar
            väldigt mycket om ett modernt synsätt på hur människor agerar,
            lär sig och beter sig. Det handlar om att förbereda studenterna
            för ett samhälle och ett arbetsliv där man faktiskt förväntas
            kunna ta ansvar och själv utöva ett inflytande. Det handlar om
            att se till att vi får en stark kvalitet i all högskoleutbildning.
          </note>
          <note>
            Att förverkliga att studenten blir en medaktör kan göras på många
            olika sätt. En väg att stärka den enskilde studenten är att se
            till att man har en rätt och en skyldighet att delta i kursutvärderingar
            vid varje kurs som man läser på en svensk högskola. Det har använts
            till och från under en tid i högskolan. Det finns lite olika traditioner.
            Risken med kursutvärderingarna i dag är att de inte används för
            att förändra utbildningen. De riskerar att bli hyllvärmare efter
            det att man pliktskyldigast har fyllt i dem. Det blir väldigt
            viktigt att tydliggöra kursutvärderingarnas roll. Det handlar
            inte bara om att man vid ett tillfälle ska ge sina synpunkter
            på kursens kvalitet, utan de synpunkterna ska finnas tillgängliga
            och vara offentliga.
          </note>
          <note>
            De ska användas i utvecklingen av kurserna framöver. Det arbetet
            ska också kunna granskas av studenterna. Kommande generationer
            av studenter ska lätt kunna få tillgång till de studentutvärderingar
            som har legat till grund för den kurs som man nu går. På det viset
            sluts cirkeln och vi får kursutvärderingar som verkligen blir
            ett instrument för att hela tiden förbättra och förändra utbildningsformerna.
          </note>
          <note>
            Det handlar ju också om att förstärka den formella representationen.
            Det är viktigt av flera olika skäl.
          </note>
          <note>
            Det är naturligtvis viktigt av demokratiska skäl. Studenter ska
            ha rätt att finnas med i alla beslutande organ på högskolan. De
            ska också vara med i de beredande organen, som spelar en allt
            större roll. Besluten fattas formellt ofta på ett styrelsesammanträde,
            men de har beretts och funderats kring i olika typer av beredande
            organ. Där ska studenterna finnas med.
          </note>
          <note>
            Men det handlar också om att se till att studenterna på alla
            nivåer i högskolan kan driva linjen om att de är medaktörer och
            har rätt att också få ett starkt inflytande över utbildningen
            och utbildningens uppläggning och innehåll. Här finns en väldigt
            viktig principfråga och ideologisk diskussion att föra på alla
            våra högskolor. Hur förändrar man förhållningssättet?
          </note>
          <note>
            Hur skapar man en anda på en högskola som gör att alla lärare,
            forskare och studenter ser detta som en viktig uppgift?
          </note>
          <note>
            Studentkårerna får också, som en viktig information till riksdagen
            och regeringen i samband med högskolornas årsredovisningar, som
            betyder alltmer i den decentraliserade form av högskola som vi
            har, ge sina synpunkter på hur verksamheten har varit under året.
            Också det är en viktig påtryckning och drivkraft som gör det tydligt
            att studenterna har en central roll.
          </note>
          <note>
            Studentinflytandet avgör vi naturligtvis inte med klubbslag i
            riksdagen. Det handlar till syvende och sist om vad som händer
            ute i varje högskola, i föreläsningslokaler, i samtal lärare och
            studenter emellan.
          </note>
          <note>
            Men det går att med klubbslag i riksdagen tydliggöra hur viktigt
            det är och också förstärka studenternas roll i högskolan. Sedan
            blir det mycket upp till studenterna själva och till lärarna att
            själva finna formerna för hur det här ska gå till.
          </note>
          <note>
            Den andra huvudpunkten i propositionen, vilket är en radikal
            förändring mot tidigare, är Högskoleverkets nya kraftigt förstärkta
            roll i att ansvara för att alla våra utbildningar, alla våra ämnen
            och program, med en periodicitet om sex år som vi föreslår i propositionen,
            ska utvärderas i form av vilken kvalitet de besitter. Det gäller
            alla utbildningar, alla program och alla ämnen. Det är klart att
            det är en viktig praktisk och tydlig signal till hela högskolevärlden
            om att det ska genomföras ordentliga kvalitetsutvärderingar av
            vår högskoleutbildning.
          </note>
          <note>
            Här kan man naturligtvis tänka sig många former av kritiska synpunkter
            från bedömargrupper där likar bedömer likar och där också arbetsgivarrepresentanter
            och studenter finns med i olika former - alltifrån tips om hur
            man kan förbättra utbildningen ända ut till allvarlig kritik om
            utbildningens kvalitet. Men det ska vi ju inte skygga för. Det
            är väl klart att om vi tar på allvar att vi ska ha en stark kvalitetsutvärdering
            så måste vi också ha den här typen av bedömningar som inte skyggar
            för att också visa det som inte fungerar väl.
          </note>
          <note>
            I en sådan rapport har högskolan det omedelbara ansvaret, med
            högskolestyrelsen som formellt ansvarig, men ända ned i organisationen,
            att omedelbart börja arbetet med att förbättra och förstärka kvaliteten
            i utbildningen.
          </note>
          <note>
            Någon av talarna tyckte att ett intervall om sex år var alldeles
            för långt. Men det handlar ju inte om sex år i alla fall. Det
            handlar om att de gånger som man har kritik kommer bedömargruppen
            att återkomma vid lämplig tidpunkt - efter något år eller två
            eller kanske längre - för att se hur långt man har kommit när
            det gäller att förstärka kvaliteten och att åtgärda bristerna.
            Om man då inte har kommit så långt att man kan få bedömargruppens
            okej riskerar man till syvende och sist också examensrättigheterna
            i det ämnet eller i det programmet. Det är klart att det också
            blir en väldigt viktig komponent i en utvärdering.
          </note>
          <note>
            Vi har en decentraliserad högskola. All makt finns ute på de
            enskilda högskolorna. Men det är klart att det kräver att riksdag
            och regering kan få en ordentlig information om hur resurserna
            används. Men det kräver ju framför allt att våra studenter när
            de står vid valet att börja på högskolan, eller befinner sig i
            högskolan och står vid vägval vad de ska läsa, får en stark och
            tydlig information om kvalitet i utbildningen.
          </note>
          <note>
            Med detta system får vi ett av de mest ambitiösa kvalitetsutvärderingssystemen
            i Europa. Det vågar jag säga. Vi får kunskap om all högskoleutbildning
            på ett sätt som vi tidigare inte har haft. Vi etablerar en tydlig
            ribba för vad vetenskaplig högskoleutbildning ska bestå av på
            svenska högskolor.
          </note>
          <note>
            Högskolor som inte uppfyller kraven måste omedelbart börja arbeta
            med detta. Och när kvalitetskraven ändå inte uppfylls så riskerar
            de att förlora examensrätten och därmed inte kunna anta nya studenter.
          </note>
          <note>
            I propositionen sade regeringen att vi återkommer med förslag
            om hur vi ytterligare ska förstärka studenternas rättssäkerhet
            när den situationen uppstått att
          </note>
          <note>
            Högskoleverket gör bedömningen att examensrätten inte kan få
            vara kvar, eftersom man inte har gjort tillräckliga ansträngningar
            för att förbättra kvaliteten.
          </note>
          <note>
            I förra veckan remitterade Utbildningsdepartementet en promemoria
            som klargör gången vid denna typ av prövningar.
          </note>
          <note>
            För det första det gula kortet om det bedöms att man inte uppfyller
            kraven för högskoleutbildning.
          </note>
          <note>
            För det andra det röda kortet som innebär indragning av examensrätten
            om man inte efter en rejäl period har lyckats förbättra utbildningskvaliteten.
            Det som händer då, när examensrätten dras in, är enligt förslaget
            att man omedelbart får ett stopp för möjligheten att anta nya
            studenter till sin utbildning. Samtidigt inträder ett ovillkorligt
            krav på högskolan att i kontakt med och i samarbete med högskola
            som klarar Högskoleverkets granskning se till att med inhyrda
            lärartjänster och med hjälp och stöd från den högskolan omedelbart
            arbeta med att höja kvaliteten på den utbildning som nu inte längre
            får anta nya studenter.
          </note>
          <note>
            På det viset kombinerar vi gratis utbildning för våra studenter,
            ett mycket generöst studiemedelssystem internationellt sett, kanske
            det mest generösa i världen, en ovillkorlig granskning om att
            vår kvalitet i högskoleutbildningen ska vara mycket hög och studentens
            rätt att åtgärder ska vidtas om man vid bedömningar upptäcker
            brister i kvaliteten.
          </note>
          <note>
            Jag tror att det blir svårt att hitta något annat land med ett
            sådant genomtänkt och sammanhållet system för studentens rättigheter
            och också riksdagens och regeringens rättigheter att kräva god
            kvalitet på högskoleutbildningen.
          </note>
          <note>
            Det blir viktigt med rapporteringen. Det blir viktigt med en
            öppen och väl genomtänkt rapportering av detta arbete från Högskoleverkets
            sida. Jag föreställer mig att Högskoleverket kommer att kunna
            producera rapporter som kommer att kunna jämföra utbildningar
            landet över i form av om man når kvalitetsribban men också att
            kunna peka ut utbildningar som i en internationell bedömning framstår
            som särskilt väl framme. Det ser jag som oproblematiskt.
          </note>
          <note>
            Det som jag däremot tycker är problematiskt är om man spårar
            in på att just rankning är den metod som ska användas, att just
            siffran 4, 7 eller 9 säger så mycket mer än om man verkligen jämför
            kvaliteten i utbildningarna mot en högt ställd ribba och också
            kan peka ut goda exempel. Det är det som riskerar att bli ett
            system som inte möts med respekt, vare sig av riksdagsledamöterna
            eller i högskolevärlden bland studenterna.
          </note>
          <note>
            Jag tycker att det är oproblematiskt att Moderna
          </note>
          <note>
            Tider gör det. Jag tycker att det är jättekul att bläddra i dessa
            rankningar. Det kan de gärna få fortsätta att göra. Jag hoppas
            att Veckorevyn och Kamratposten också börjar med den typen av
            rankningar. Men när det gäller vår information om kvaliteten är
            det viktigt att den görs så att man möts av respekt i vetenskapssamhället
            och bland studenterna och att vi alla känner att detta är ett
            beslutsunderlag som går att använda.
          </note>
          <note>
            Och då duger det inte med den enkla typen av rankningar.
          </note>
          <note>
            Jag ser detta som ett viktigt förslag. Och det kommer att ge
            starka drivkrafter ute i högskolorna.
          </note>
          <note>
            Signalen har redan tydligt gått ut. Man arbetar redan nu med
            att fundera rejält kring hur man ska lägga upp sitt kvalitetsarbete.
            Det kommer också att vara så att det inte bara är nya högskolor
            som blir rejält granskade av Högskoleverket - så är det ju i dag
            när man ansöker om examensrättigheter - utan också de etablerade
            universiteten kommer att upptäcka att det här är ett väldigt ambitiöst
            och seriöst system för kvalitetsutvärdering.
          </note>
          <note>
            Tillsammans med detta har ju Högskoleverket också andra viktiga
            uppgifter. Det som nu har redovisats när det gäller jämförelser
            högskolor emellan är hur man arbetar med jämställdhetsfrågor,
            hur man arbetar med rekryteringsfrågorna och hur man ser till
            att arbeta med studentinflytandefrågorna. Här kommer också sådana
            jämförelser att kunna utvecklas i framtiden. Det ska inte på något
            sätt skymma att huvuduppgiften blir att framöver med regelmässighet
            återkomma för att studera och granska kvaliteten vid svenska högskolor.
          </note>
          <note>
            Jag vill avsluta med att säga att jag blir lite besviken på Moderaternas
            förslag och också på Folkpartiets förslag när det gäller kvalitetsgranskning.
          </note>
          <note>
            Ni föreslår, av någon okänd anledning, olika typer av oberoende
            institut. Det är svårt att förstå vad det innebär. Jag håller
            helt med Britt-Marie Danestig där.
          </note>
          <note>
            Gäller det stiftelser eller bolag, eller vad är det ni talar
            om?
          </note>
          <note>
            Moderaternas förslag blir väldigt förvirrat. Där föreslås någonting
            oberoende som inte är en myndighet, kanske en stiftelse, men det
            ska också finnas en mångfald - det ska vara flera som granskar.
            Högskoleverket ska dock ha kvar myndighetsutövningen, dvs. examensrättigheterna
            och eventuella indragningar. Hur ska det här gå till i praktiken?
          </note>
          <note>
            Om någon av dessa oberoende säger att en utbildning inte duger
            - kanske är det en tidskrift som säger det - vad ska då Högskoleverket
            göra när man får den informationen? Ska man ovillkorligen dra
            undan examensrättigheten eller ska man själv sätta i gång en granskning
            av detta? Eller ska man granska granskaren? Jag tror inte att
            ni har tänkt igenom detta ordentligt.
          </note>
          <note>
            Det är klart att den myndighetsutövningen, som ju är mycket skarp
            - alltså att dra undan en examensrättighet - måste förenas med
            att myndighetsutövaren granskar denna högskola, för annars får
            vi ett system som inte kommer att mötas med trovärdighet.
          </note>
          <note>
            Detta får ni nog tänka igenom en gång till. Jag skulle uppskatta
            om ni kanske rakt av ställde er bakom propositionen och betänkandet.
          </note>
          <note type="speaker">
            Anf. 215 BRITT-MARIE DANESTIG (v):
          </note>
          <note>
            Herr talman! Jag har en konkret fråga till utbildningsministern.
            Det gäller återkallande av examenstillstånd för forskarutbildningen
            som enligt propositionen ska vara underställt regeringen. Den
            uppfattningen delar jag men när jag läste i högskolelagen funderade
            jag lite grann kring detta.
          </note>
          <note>
            Är det möjligt att återkalla ett examenstillstånd för ett universitet
            utan att man också förändrar universitetets ställning som just
            universitet? Den frågan skulle jag vilja att utbildningsministern
            svarade på.
          </note>
          <note type="speaker">
            Anf. 216 Utbildningsminister THOMAS ÖSTROS (s):
          </note>
          <note>
            Herr talman! Jag tolkar Britt-Marie Danestig så att hon undrar
            kring ett universitet som får kritik generellt när det gäller
            forskarutbildningen inom ett stort vetenskapsområde och om det
            då skulle bli aktuellt att dra in hela det vetenskapsområdet från
            universitetet. Nej, då är frågan om det är ett universitet längre.
            I
          </note>
          <note>
            universitetsbegreppet ligger, enligt beslut som riksdagen tidigare
            har fattat, den breda rättigheten till vetenskapsområdet. Jag
            tror att vi båda, Britt-Marie
          </note>
          <note>
            Danestig, inser att risken nog är ganska liten att ett helt vetenskapsområde
            skulle tas bort. Vad som däremot måste övervägas är om man kan
            undandra rätten i ett enskilt ämne om det riktas så allvarlig
            kritik.
          </note>
          <note type="speaker">
            Anf. 217 BRITT-MARIE DANESTIG (v):
          </note>
          <note>
            Herr talman! Jag vill bara tacka utbildningsministern för svaret.
            Jag tror nog också att det egentligen mer är fråga om en hypotetisk
            situation som man kan hamna i. Men det är ändå bra med ett klargörande.
            Tack!
          </note>
          <note type="speaker">
            Anf. 218 ULF NILSSON (fp):
          </note>
          <note>
            Herr talman! Det finns mycket i det som utbildningsministern
            sade som jag tycker låter intressant.
          </note>
          <note>
            Jag har ju också tidigare sagt att jag uppskattar en hel del
            i den här propositionen. Inte minst gäller det betoningen på kvalitet.
          </note>
          <note>
            Jag tycker dock att det är synd att utbildningsministern avfärdar
            tankarna på att skilja på rollerna mellan utvecklande verksamhet
            och detta med att utvärdera kvaliteten. I stället för att haka
            upp sig på detaljer i motionsskrivningar, förslag och argument
            som Folkpartiet och andra för fram borde utbildningsministern,
            tycker jag, vara beredd att diskutera de principiella frågorna.
            Det här är ju sådant som har lyfts fram t.ex. av Forskning 2000
            - en enig politisk utredning som ser ett problem i att ett verk
            har flera roller. Kunskapslyftskommittén och Riksdagens revisorer
            tar upp samma frågeställning.
          </note>
          <note>
            Jag tycker att det här vore värt en intressant principiell diskussion,
            alltså om det går att utan problem vara utvecklande och samtidigt
            kvalitetsgranskande.
          </note>
          <note>
            Det är inte Folkpartiet ensamt som plötsligt har kommit på detta,
            utan det förs faktiskt en diskussion om det här.
          </note>
          <note>
            Sedan gäller det helt kort två frågor. Först gäller det studenternas
            val. Vi i Folkpartiet tycker att det är väldigt viktigt att studenterna
            också i mycket större utsträckning än som i dag är fallet får
            känna att de är med och bestämmer vilka högskolor de kan läsa
            vid.
          </note>
          <note>
            Det är viktigt för studenterna men också för att få en mätare
            på hur studenterna uppfattar högskolornas kvalitet.
          </note>
          <note>
            Är utbildningsministern beredd att diskutera några förändringar
            i resursfördelningssystemet som skulle leda till att studenternas
            val fick ett direkt inflytande över hur resurserna fördelas?
          </note>
          <note type="speaker">
            Anf. 219 Utbildningsminister THOMAS ÖSTROS (s):
          </note>
          <note>
            Herr talman! Ulf Nilsson driver två parallella diskussioner när
            det gäller Högskoleverkets roll. Den ena diskussionen tycker jag
            alls inte är ointressant.
          </note>
          <note>
            Den gäller främjande- och granskanderollen. Ett arbete pågår
            nu i Utbildningsdepartementet för att se över den instruktion
            som Högskoleverket har och den sammansättning av uppgifter som
            man i dag har.
          </note>
          <note>
            Också Riksdagens revisorer har kommit med förslag om förändringar.
            Detta tycker jag är en viktig och intressant diskussion. I samband
            med budgetpropositionen återkommer vi för en beskrivning av hur
            vi ser på Högskoleverkets roll i framtiden.
          </note>
          <note>
            Den andra diskussionen blir nog med nödvändighet lite grumlig
            från både Folkpartiets och Moderaternas sida därför att ni inte
            riktigt har tänkt igenom den. Det gäller ett slags idé om Högskoleverket
            som inte oberoende och hur de ska kunna granska.
          </note>
          <note>
            Först och främst vill jag säga att det är en konstig syn på myndigheter.
            Tror ni att socialministern kan ta kontakt med Riksförsäkringsverket
            och diskutera fru
          </note>
          <note>
            Petterssons pensionsutbetalning? De arbetar ju enligt lagar och
            förordningar som oberoende myndighet.
          </note>
          <note>
            Eller också kan vi ta Socialstyrelsens rätt att undandra legitimation
            från läkare. Det är klart att det inte är möjligt att gå in från
            regeringen och styra över det.
          </note>
          <note>
            Högskoleverkets examensrättsprövningar kan naturligtvis inte
            heller styras från regeringen. Det finns ett slags grumlig tro
            att ordnar vi bara en stiftelse, eller något annat, blir allting
            mycket bättre. Men då blir det problem med myndighetsutövningen,
            för det är en skarp myndighetsutövning som en examensrättsindragning
            handlar om.
          </note>
          <note>
            Studenternas val spelar naturligtvis en roll. Redan i dag sker
            en utbyggnad på många ställen där det finns ett starkt studenttryck
            men det är också så att vi från riksdagen måste ha en möjlighet
            att bygga ut utbildningar i de delar av landet som tidigare inte
            haft utbildningar och där studentens val ännu inte finns representerat
            därför att det inte funnits en högskola att söka till. Då krävs
            det också politisk uthållighet för att bygga upp en stark högskoleutbildning.
            Det är det som vi har arbetat med under de senaste åren.
          </note>
          <note type="speaker">
            Anf. 220 ULF NILSSON (fp):
          </note>
          <note>
            Herr talman! Om man inser att ett problem är att skilja på rollerna,
            att vara utvecklande och att samtidigt utvärdera kvaliteten, blir
            slutsatsen att man på något sätt - hur kan diskuteras - bör skilja
            de här verksamheterna åt. Det är det som är huvudbudskapet i Folkpartiets
            motion.
          </note>
          <note>
            När det gäller studenternas val har vi i Folkpartiet stött utbyggnaden
            av nya högskolor, och vi kommer att fortsätta att stödja det.
            Men det är i dag en uppenbar skillnad. På vissa håll i landet
            står platser tomma.
          </note>
          <note>
            På andra är det långa köer. Det är klart att vi kan ändra systemet
            så att de högskolor som studenterna söker sig till får rätt, om
            högskolan själv anser sig ha den möjligheten, att bygga ut verksamheten.
          </note>
          <note>
            Jag upprepar: Är utbildningsministern intresserad av att diskutera
            en förändring av detta? I dag är det en bristande jämvikt i förhållandet
            mellan vart studenterna vill söka sig och vart de kan söka sig?
          </note>
          <note type="speaker">
            Anf. 221 Utbildningsminister THOMAS ÖSTROS (s):
          </note>
          <note>
            Herr talman! Utbyggnaden av högskolan är en mycket stor framgång
            för riksdagen. Väldigt många fler studenter har fått chansen att
            komma in på den högre utbildningen. En del av den framgången har
            sin nyckel just i att vi har byggt ut högskolorna på fler ställen
            i landet och förstärkt på högskoleområdet så att vi i dag har
            en stark högskola i varje län.
          </note>
          <note>
            Det är klart att det, sett till en framtida utbyggnad, är många
            faktorer som måste vägas in. Studenternas intressen är naturligtvis
            en viktig sådan. Sedan har vi det allmänna intresset och vilken
            typ av utbildningar som vi ser efterfrågas starkt på arbetsmarknaden.
          </note>
          <note>
            Naturvetenskap- och tekniksatsningen har den grunden. Det är
            ju där vi ser en del av rekryteringsproblematiken, t.ex. när det
            gäller lärarutbildningen. Ett stort samhällsproblem som vi gemensamt
            har är just att locka fler till den banan. Men det innebär inte
            på något sätt att vi ska säga att riksdagen inte ska ha ett intresse
            av att driva också vissa inriktningar, för det finns ett samhälleligt
            intresse här.
          </note>
          <note>
            Studenternas val spelar en stor roll, men det finns också många
            andra faktorer som är viktiga i detta.
          </note>
          <note>
            Sammantaget är högskoleutbyggnaden en mycket stor framgång och
            den del av politiken som har betytt allra mest för det vi ser
            i dag, en tillväxt som börjar sprida sig, en tillväxt som har
            en väldigt stark koppling till högre utbildning och forskning.
          </note>
          <note type="speaker">
            Anf. 222 YVONNE ANDERSSON (kd):
          </note>
          <note>
            Herr talman! Det är intressant med det kvalitetsarbete som utbildningsministern
            har initierat och som pågår inom universitet och högskolor. Jag
            tycker att det är bra. Det är också bra att man utvärderar, att
            det blir obligatorisk utvärdering när det gäller program. Men
            jag är mer bekymrad över att detta obligatorium tydligen också
            gäller mindre kurser på två tre poäng. Då kan vi få problem. Det
            är tidsödande för både studenter och lärare om man lägger obligatorium
            på mindre kurser. Jag skulle önska att gränsen var lite tydligare
            för hur kurserna behöver vara för att ett obligatorium skulle
            föregå. Det den ena frågan.
          </note>
          <note>
            Den andra frågan som jag har till ministern gäller studenternas
            rättssäkerhet. Jag tror vad gäller det här med inflytande, demokrati
            eller vad vi nu än kallar det, att vi ska ändra attityden i grunden,
            för det är viktigt att studenterna har makten över sitt eget liv
            inom utbildningssfären. Studentliv är ett helt liv -
          </note>
          <note>
            man går och utvecklas.
          </note>
          <note>
            Vad kommer ministern att vidta för åtgärder för att det t.ex.
            ska bli möjligt att överpröva ett betyg, en examen eller vad det
            nu är som behövs? I dag är det många gånger svårt. Vi ska ha klart
            för oss att det är olika kunskapssyn som florerar i utbildningssamhället
            i dag. En äldre lärare kan se annorlunda på en yngre student som
            kanske haft andra lärare tidigare. Man har olika förväntningar.
            Om rättssäkerheten skulle jag också vilja höra mig för.
          </note>
          <note type="speaker">
            Anf. 223 Utbildningsminister THOMAS ÖSTROS (s):
          </note>
          <note>
            Herr talman! Yvonne Andersson tar upp två viktiga frågor. Rättssäkerhet
            är naturligtvis väldigt viktig och väldigt viktig för studenternas
            upplevelse av sin egen situation på högskolan.
          </note>
          <note>
            Högskoleverket har arbetat med frågorna och har sammanställt
            en rapport som nu är ute på remiss.
          </note>
          <note>
            Regeringen kommer att ge Högskoleverket ett särskilt uppdrag
            att titta just på överklagande av examinationerna.
          </note>
          <note>
            Jag vill bara komplicera diskussionen lite grann.
          </note>
          <note>
            Det finns en risk, om vi går för långt när det gäller regleringen
            av detta, att vi hämmar utvecklingen av alternativa examinationsformer.
            Det lättaste sättet att verkligen följa förordningen är att se
            till att det blir av den traditionella sorten - skriftliga prov
            som är lätta att bedöma på annat sätt. Det här måste vi ta in
            i prövningen. Jag är inte alls främmande för att titta över detta,
            men låt oss komplicera det när det gäller den pedagogiska utvecklingen.
            Det är inte alls säkert att det är bra för att pröva nya modeller
            för examination.
          </note>
          <note>
            Jag tror tvärtemot Yvonne Andersson att utvärdering av kurserna
            är en central del. Det handlar också om individens möjligheter
            och känsla av att man faktiskt har rätt att vara med och påverka.
            Det är väldigt lätt att vi hamnar in en tradition av att man antingen
            inte gör några kursvärderingar alls eller så gör man dem väldigt
            slentrianmässigt. Det gäller studenterna också. Man upplever att
            man är på väg till nästa kurs. Man har oerhört mycket att göra.
            Man har en pressad situation på många sätt.
          </note>
          <note>
            En investering i en kursutvärdering är ofta en investering som
            nästa generation kan få njuta av. Men då är det viktigt att vi
            för resonemangen ordentligt på högskolorna så att kursutvärderingen
            kan bli en viktig byggsten i att ständigt utvärdera hur vi arbetar
            på våra högskolor. Då bör den vara obligatorisk. Sedan tror jag
            absolut att studenter och lärare tillsammans kan se till att det
            blir praktiskt genomförbart och prövar många olika metoder för
            att se till att det ger den bästa kunskapen och informationen.
          </note>
          <note type="speaker">
            Anf. 224 YVONNE ANDERSSON (kd):
          </note>
          <note>
            Herr talman! Då har jag en sista fråga. Jag nämnde i mitt inledningsanförande
            vikten av att studenten också fick bestämma över sitt yrkesval
            och den tillgängliga kunskapen.
          </note>
          <note>
            Jag har vid flera tillfällen klagat på fördelningen mellan humaniora
            och samhällsvetenskapliga ämnen å ena sidan och teknik och naturvetenskap
            å den andra och uppfattat det så att det är en obalans. Min fråga
            är: Om det på ett specifikt lärosäte visar sig att sökbilden är
            väldigt kraftfull när det gäller humaniora medan det är svårt
            att få studenter till de naturvetenskapliga och tekniska platserna,
            kommer det nu när studenterna ska få mera inflytande att vara
            möjligt för det specifika lärosätet att omfördela vid ett och
            samma tillfälle, alltså inte långsiktigt, utan att det för den
            skull ska bli några konsekvenser av det?
          </note>
          <note type="speaker">
            Anf. 225 Utbildningsminister THOMAS ÖSTROS (s):
          </note>
          <note>
            Herr talman! Under den kraftiga expansion som pågår under ett
            antal år har vi, riksdagen och regeringen, valt att säga att tyngdpunkten
            ska ligga på naturvetenskap och teknik. Det innebär inte på något
            sätt att vi inte bygger ut kraftigt också humaniora och samhällsvetenskap.
            I själva verket är det på många högskolor så att där ligger tyngdpunkten.
            Men för första gången på kanske 20-30 år säger vi att det också
            är viktigt med naturvetenskap och teknik. Det är ett viktigt praktiskt
            besked när det gäller resursfördelningen men också ett besked
            i samhällsdiskussionen. Vi har använt en 20-30-årsperiod till
            att tala om vikten av samhällsvetenskap och humaniora, det håller
            jag fullständigt med om. Själv är jag samhällsvetare, men vi måste
            också föra fram vikten av naturvetenskap och teknik. Vårt samhälle
            är väldigt beroende av att en ganska stor andel av ungdomskullarna
            ändå fattar intresse för det här området. Det finns väldigt många
            arbetsuppgifter som kräver den typen av bakgrund. Då tycker jag
            att det är en bra period vi har där vi faktiskt påpekar detta.
          </note>
          <note>
            Nu fungerar debatten så, och inte minst fungerar högskolevärlden
            så, att man reagerar: Är inte vi viktiga längre, vi som är humanister?
            Jo, ohyggligt viktiga. Det är mitt svar, men också naturvetenskap
            och teknik.
          </note>
          <note>
            Nu har vi en utredning som tittar över själva resursfördelningssystemet.
            Man kommer att titta på den här typen av frågor också: Hur är
            det i dag med vårt resursfördelningssystem, inriktat på de breda
            områden som vi har - humaniora, samhällsvetenskap, naturvetenskap
            och teknik, medicin och några till?
          </note>
          <note>
            Går det att göra förändringar där för att göra systemet bättre
            på många sätt? Utredningen kommer att återkomma med sitt betänkande
            till hösten. Jag räknar med att vi får chans att diskutera också
            detta då.
          </note>
          <note type="speaker">
            Anf. 226 SOFIA JONSSON (c):
          </note>
          <note>
            Herr talman! Innan jag går in på frågan har jag fått en tillsägelse
            att upprepa mitt yrkande i mitt anförande, och det jag vill yrka
            bifall till är reservation 7
          </note>
          <note>
            under mom. 18, ingenting annat.
          </note>
          <note>
            Som jag tidigare sade i mitt anförande tycker jag att mycket
            av det som skrivs i betänkandet och som kom i propositionen är
            väldigt bra. Det är flera nya och kraftfulla steg som tas som
            är viktiga för kvalitetsutvecklingen i skolan och som är viktiga
            för studentinflytandet i skolan och som också kan stärka utbildningen
            i dess helhet. Det tycker jag är mycket bra.
          </note>
          <note>
            Utbildningsministern sade i sitt anförande att en av de viktigaste
            saker som man tänkte på när man förde fram den här propositionen
            var att man skulle stärka de inre drivkrafterna. Det handlar om
            den enskilda studenten. Thomas Östros sade klart och tydligt att
            studenternas roll inte får underskattas. Det håller jag med om.
            Det är en självklarhet. Om studenterna inte fanns skulle inte
            utbildningen ha något värde över huvud taget.
          </note>
          <note>
            Jag skulle vilja ställa en fråga ändå. När diskussionen nu är
            att det är studenterna som är det viktiga, det handlar om den
            enskilda studenten när man säger att utbildningen ska ha en kvalitet.
            Jag är fortfarande fundersam kring varför utbildningsministern
            inte har valt att diskutera de studiesociala frågorna, som är
            en så viktig del för studenten och för att det ska bli en bra
            utbildning och kvalitetsutveckling. Varför har man valt att lägga
            det åt sidan? Är det någonting nytt på gång?
          </note>
          <note type="speaker">
            Anf. 227 Utbildningsminister THOMAS ÖSTROS (s):
          </note>
          <note>
            Herr talman! Jag förstår om Sofia Jonsson frågar om det är något
            nytt på gång, för det kommer rätt många initiativ från regeringen
            just på det här området. De studiesociala frågorna har dominerat
            vår diskussion under det senaste året, men framför allt studiemedelsförslaget,
            en satsning på 4 miljarder kronor på höjd bidragsdel, höjt fribelopp,
            pensionsgrundande rättigheter i studiemedelssystemet, som gör
            att vi har ett internationellt sett väldigt generöst studiemedelssystem.
            En proposition i övrigt har handlat om personskadeskyddet för
            studenten, att se till att studenterna har ett försäkringsskydd
            om det skulle inträffa olyckor. Sedan har vi också familjepolitiken,
            som vi satsar stort på. Kommande vårproposition kommer att innehålla
            viktiga förslag i familjepolitiken. Vi har kommande barnbidragshöjningar,
            vi har taxesänkningar på dagis, vi har allmän förskola, sådant
            som också kommer att betyda mycket för studenterna.
          </note>
          <note>
            Vi fokuserar väldigt mycket på konkreta förslag när det gäller
            den sociala situationen för studenterna.
          </note>
          <note type="speaker">
            Anf. 228 SOFIA JONSSON (c):
          </note>
          <note>
            Herr talman! Vi har tidigare diskuterat studiemedlen. Jag håller
            ju inte med Thomas Östros om att det liggande förslaget skulle
            innebära en förstärkning, eftersom Centerpartiet lade fram ett
            mycket mer omfattande förslag om ett studiemedelssystem som skulle
            vara bättre för studenterna och kvalitetsutvecklingen i skolan.
          </note>
          <note>
            Det är klart att Thomas Östros säger precis som alla andra socialdemokrater
            har sagt här i dag: Vi funderar. Saker och ting kanske kommer
            i framtiden.
          </note>
          <note>
            Men för att stärka kvaliteten i skolan är det viktigt att man
            får in de studiesociala frågorna. Det handlar bl.a.
          </note>
          <note>
            om bostäder och om att ha en helhetssyn på studerandebegreppet.
            Som student i dag behandlas man olika beroende vart man vänder
            sig.
          </note>
          <note>
            När kommer ett sådant förslag? Varför vill inte utbildningsministern
            ta initiativ och se till att ytterligare stärka kvaliteten? Ni
            var ju på så god väg. Kan ni inte ta steget fullt ut? Vad är det
            som säger emot att man ska stärka rollen för studenterna?
          </note>
          <note type="speaker">
            Anf. 229 Utbildningsminister THOMAS ÖSTROS (s):
          </note>
          <note>
            Herr talman! Man kan fundera över retoriken.
          </note>
          <note>
            Denna proposition handlar precis om en stärkt roll för studenterna.
          </note>
          <note>
            När det gäller de studiesociala frågorna sitter vi inte och funderar.
            Vi har lagt fram ett flertal propositioner som i praktiken förstärker
            studenternas studiesociala situation.
          </note>
          <note>
            I vårpropositionen kommer vi att ta ytterligare steg för att
            se till att stimulera byggandet av studentbostäder. Det är klart
            att det är ett område där det måste ske en kraftig utbyggnad framöver.
            Ansvaret ligger naturligtvis på kommunen och på byggherrarna.
            Men staten kommer att ha möjlighet att stimulera en sådan utbyggnad.
            Det är ännu ett viktigt förslag som betyder mycket för studenterna
            i praktiken.
          </note>
          <note type="speaker">
            Anf. 230 LARS HJERTÉN (m):
          </note>
          <note>
            Herr talman! Jag vill inleda med att säga att väldigt mycket
            av det som utbildningsministern säger är bra. Jag tror att alla
            här kan hålla med om att man ska kontrollera kvaliteten på våra
            högskolor och universitet, att alla program och utbildningar ska
            utvärderas, att studentdemokratin ska fungera så att man känner
            att man har inflytande i högskolan i alla de sammanhang där man
            bör ha inflytande. Studenten ska stå i centrum. Jag tycker också
            att de ganska tuffa sanktionsmöjligheterna är bra.
          </note>
          <note>
            Sedan gillar inte utbildningsministern rankning.
          </note>
          <note>
            Det beror på vad man lägger in i det begreppet. Det finns möjligheter
            att få en seriös rankning. Den behöver nödvändigtvis inte publiceras
            i någon tidning. Jag tror att man kan ha rankning som en del i
            en utvärdering, att det inte är helt fel.
          </note>
          <note>
            När det gäller frågan om de två myndigheterna blir vi inte överens
            här i kväll. Men jag var med i
          </note>
          <note>
            Kunskapslyftskommittén, och i tisdags lämnade vi över vårt betänkande
            till skolministern. Vi var helt överens om att det ska vara möjligt
            att skilja på rollerna främjande och utvärderande. Det ska vara
            två olika myndigheter, två olika organisationer. Samtliga ledamöter
            i kommittén var överens i den frågan. Precis samma princip gäller
            ju här, att det inte ska vara samma som främjar och utvärderar.
          </note>
          <note>
            Om jag inte minns alldeles fel hade man den uppfattningen också
            i betänkandet Forskning 2000. Också där var alla överens, och
            alla har inte övergivit den uppfattningen, såvitt jag vet.
          </note>
          <note type="speaker">
            Anf. 231 Utbildningsminister THOMAS ÖSTROS (s):
          </note>
          <note>
            Herr talman! Jag är beredd att fortsätta diskussionen om att
            främja och utvärdera. Jag tycker att
          </note>
          <note>
            Majléne Westerlund Panke har en stor poäng i att man i en utvärdering
            måste föra en dialog om hur man kan förbättra sin utbildning.
          </note>
          <note>
            Visst finns det anledning att titta ordentligt på
          </note>
          <note>
            Högskoleverkets instruktion. Men det är inte där som problemet
            ligger för min del, utan det ligger i det andra problemkomplexet
            som Lars Hjertén nu undviker att ta upp, eftersom jag tror att
            han känner att det inte riktigt hänger ihop. Det gäller det som
            ni kallar för mångfald i utvärderingen.
          </note>
          <note>
            När det gäller ett kvalitetsinstitutet, fristående från allt
            vad statsmakt heter, skulle jag gissa - precis som
          </note>
          <note>
            Britt-Marie Danestig gissade - på en stiftelse som ska utvärdera.
            Men Högskoleverket som är en statlig myndighet ska ägna sig åt
            myndighetsutövning.
          </note>
          <note>
            Hur kommer ett sådant här system att fungera i praktiken, när
            mångfalden av utvärderare kommer med sina utvärderingar? Ska Högskoleverket
            då omedelbart dra undan examensrättigheten om en i denna mångfald
            säger att det inte duger? Eller ska man själv göra en utvärdering
            för att vara säker? Hur ska man få respekt för ett sådant system?
            Det riskerar att bli ett system som eroderar i respekt och som
            verkligen inte får en sådan drivkraft som det föreslagna systemet
            ger, där Högskoleverket ansvarar för utvärderingen, och när man
            finner att villkoren i högskolelagen och förordningarna inte är
            uppfyllda om vetenskaplig grund och annat har man också den yttersta
            makten att kunna dra in examensrättigheten.
          </note>
          <note>
            Det är ett mycket tufft och stramt system. Lars
          </note>
          <note>
            Hjertén föreslår ett system som jag har väldigt svårt att förstå
            hur det ska fungera i praktiken.
          </note>
          <note>
            Jag har ingenting emot rankning, men det duger inte i ett sådant
            här system som ju ska vara en verklig drivkraft i kvalitetsutvecklingen.
          </note>
          <note type="speaker">
            Anf. 232 LARS HJERTÉN (m):
          </note>
          <note>
            Herr talman! Jag tror inte att vi kommer mycket längre här i
            kväll. Vi har helt enkelt olika uppfattningar. Jag tror inte på
            att samma myndighet ska ha dessa två viktiga olika uppgifter.
            Jag tror det inte heller när det gäller vuxenutbildningen, ungdomsskolan,
            högskolor och universitet. Som utbildningsministern vet är jag
            inte alldeles ensam om den uppfattningen. Hela betänkandet Forskning
            2000 står ju bakom det förslaget, även om det inte är exakt samma
            som vi föreslår här.
          </note>
          <note type="speaker">
            Anf. 233 Utbildningsminister THOMAS ÖSTROS (s):
          </note>
          <note>
            Herr talman! Lars Hjertén talar nu om skillnaden mellan främjandet
            och utvärderingen. Det är en viktig och intressant diskussion.
            Men jag noterar att moderaterna inte har tänkt igenom det fristående
            institutets roll i förhållande till det verk som har myndighetsutövningen
            i sin hand.
          </note>
          <note>
            Ställ er bakom propositionen!
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 12 april.)
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1999/2000:96 Fortsatt giltighet av 1952 års tvångsmedelslag och
            lagen om hemlig kameraövervakning
          </note>
          <note>
            Motioner med anledning av prop. 1999/2000:61 Internationell rättslig
            hjälp i brottmål
          </note>
          <note>
            1999/2000:Ju24 av Alice Åström m.fl. (v)
          </note>
          <note>
            med anledning av prop. 1999/2000:78 Ändrad verksamhetsform för
            SJ m.m.
          </note>
          <note>
            1999/2000:T11 av Kenth Skårvik m.fl. (fp)
          </note>
          <note>
            1999/2000:T12 av Magnus Jacobsson m.fl. (kd)
          </note>
          <note>
            1999/2000:T13 av Karin Svensson Smith m.fl. (v)
          </note>
          <note>
            1999/2000:T14 av Per-Richard Molén m.fl. (m)
          </note>
          <note>
            1999/2000:T15 av Sven Bergström m.fl. (c)
          </note>
          <note>
            med anledning av prop. 1999/2000:79 Från patient till medborgare
            - en nationell handlingsplan för handikappolitiken
          </note>
          <note>
            1999/2000:So24 av Helena Frisk (s)
          </note>
          <note>
            1999/2000:So25 av Nils-Göran Holmqvist (s)
          </note>
          <note>
            1999/2000:So26 av Inger Lundberg (s)
          </note>
          <note>
            1999/2000:So27 av Maud Björnemalm m. fl. (s)
          </note>
          <note>
            1999/2000:So28 av Ann-Marie Fagerström (s)
          </note>
          <note>
            1999/2000:So29 av Lars U Granberg (s)
          </note>
          <note>
            1999/2000:So30 av Nils-Göran Holmqvist och Helena Frisk (s)
          </note>
          <note>
            1999/2000:So31 av Helena Frisk och Nils-Göran
          </note>
          <note>
            Holmqvist (s)
          </note>
          <note>
            1999/2000:So32 av Chris Heister m. fl. (m)
          </note>
          <note>
            1999/2000:So33 av Marietta de Pourbaix-Lundin (m)
          </note>
          <note>
            1999/2000:So34 av Inger Lundberg (s)
          </note>
          <note>
            1999/2000:So35 av Inger Lundberg m. fl. (s)
          </note>
          <note>
            1999/2000:So36 av Helena Frisk (s)
          </note>
          <note>
            1999/2000:So37 av Karl-Göran Biörsmark m. fl. (s, m, v, kd, c,
            fp, mp )
          </note>
          <note>
            1999/2000:So38 av Sonja Fransson m. fl. (s)
          </note>
          <note>
            1999/2000:So39 av Sonja Fransson m. fl. (s)
          </note>
          <note>
            1999/2000:So40 av Lars Leijonborg m. fl. (fp)
          </note>
          <note>
            1999/2000:So41 av Thomas Julin m. fl. (mp)
          </note>
          <note>
            1999/2000:So42 av Kenneth Johansson m. fl. (c)
          </note>
          <note>
            1999/2000:So43 av Marianne Andersson (c)
          </note>
          <note>
            1999/2000:So44 av Ester Lindstedt-Staaf m. fl. (kd)
          </note>
          <note>
            1999/2000:So45 av Margareta Viklund (kd)
          </note>
          <note>
            1999/2000:So46 av tredje vice talman Rose-Marie
          </note>
          <note>
            Frebran och Johan Pehrson (kd, fp)
          </note>
          <note>
            med anledning av prop. 1999/2000:85 Sveriges tillträde till vissa
            internationella överenskommelser för bekämpande av penningförfalskning
            m.m.
          </note>
          <note>
            1999/2000:Ju25 av Gun Hellsvik m.fl. (m)
          </note>
          <note>
            med anledning av prop. 1999/2000:88 Registrering av medlemsfrämjande
            föreningar
          </note>
          <note>
            1999/2000:L18 av Stig Rindborg m.fl. (m)
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 6 april
          </note>
          <note>
            1999/2000:339 av Göte Jonsson (m) till finansminister Bosse Ringholm
          </note>
          <note>
            Omläggning av jordbrukets energibeskattning
          </note>
          <note>
            1999/2000:340 av Lennart Daléus (c) till statsrådet
          </note>
          <note>
            Lars-Erik Lövdén
          </note>
          <note>
            En stad med mänskliga värden
          </note>
          <note>
            1999/2000:341 av Elver Jonsson (fp) till statsrådet
          </note>
          <note>
            Ulrica Messing
          </note>
          <note>
            Ungdomens livschanser
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 11 april.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 6 april
          </note>
          <note>
            1999/2000:790 av Inger Lundberg (s) till justitieminister Laila
            Freivalds
          </note>
          <note>
            Våldtäktsbrott
          </note>
          <note>
            1999/2000:791 av Gun Hellsvik (m) till justitieminister Laila
            Freivalds
          </note>
          <note>
            Utländska fordonsförare och misstänkt brottslighet
          </note>
          <note>
            1999/2000:792 av Kenth Skårvik (fp) till näringsminister Björn
            Rosengren
          </note>
          <note>
            Säkerhet till sjöss
          </note>
          <note>
            1999/2000:793 av Carina Moberg (s) till statsrådet
          </note>
          <note>
            Ulrica Messing
          </note>
          <note>
            Genomförandet av lokala utvecklingsavtal i vissa kommuner
          </note>
          <note>
            1999/2000:794 av Birger Schlaug (mp) till näringsminister Björn
            Rosengren
          </note>
          <note>
            Lokal nedsättning av arbetsgivaravgiften
          </note>
          <note>
            1999/2000:795 av Margareta Viklund (kd) till utrikesminister
            Anna Lindh
          </note>
          <note>
            Annika Östberg Deasy
          </note>
          <note>
            1999/2000:796 av Gunilla Tjernberg (kd) till socialminister Lars
            Engqvist
          </note>
          <note>
            Lagen om samrådsplikt
          </note>
          <note>
            1999/2000:797 av Tuve Skånberg (kd) till socialminister Lars
            Engqvist
          </note>
          <note>
            Dödshjälp till barn i Holland
          </note>
          <note>
            1999/2000:798 av Christina Nenes (s) till statsrådet
          </note>
          <note>
            Mona Sahlin
          </note>
          <note>
            Rekrytering till gymnasiets omvårdnadsprogram
          </note>
          <note>
            1999/2000:799 av Owe Hellberg (v) till statsrådet
          </note>
          <note>
            Ingela Thalén
          </note>
          <note>
            Minskning av bostadsbidragen
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 11 april.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 6 april
          </note>
          <note>
            1999/2000:688 av Sonja Fransson (s) till justitieminister Laila
            Freivalds
          </note>
          <note>
            Porr på fängelserna
          </note>
          <note>
            1999/2000:750 av Anders Sjölund (m) till statsrådet
          </note>
          <note>
            Lars-Erik Lövdén
          </note>
          <note>
            Kommunal subvention till statlig verksamhet
          </note>
          <note>
            1999/2000:755 av Kent Olsson (m) till finansminister
          </note>
          <note>
            Bosse Ringholm
          </note>
          <note>
            Yrkesfiskaravdrag
          </note>
          <note>
            1999/2000:761 av Agneta Ringman (s) till finansminister Bosse
            Ringholm
          </note>
          <note>
            Åtgärder mot handeln med skalbolag
          </note>
          <note>
            1999/2000:765 av Bertil Persson (m) till justitieminister Laila
            Freivalds
          </note>
          <note>
            Barnäktenskap
          </note>
          <note>
            1999/2000:771 av tredje vice talman Rose-Marie
          </note>
          <note>
            Frebran (kd) till socialminister Lars Engqvist
          </note>
          <note>
            Cigarettsmuggling
          </note>
          <note>
            1999/2000:776 av Inger Strömbom (kd) till näringsminister Björn
            Rosengren
          </note>
          <note>
            Skattebefrielse för biodrivmedel
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 11 april.
          </note>
          <note>
            18 § Kammaren åtskildes kl. 22.47.
          </note>
          <note>
            .
          </note>
          <note>
            Förhandlingarna leddes av andre vice talmannen från sammanträdets
            början till ajourneringen kl. 13.52, av talmannen därefter t.o.m.
            9 § anf. 113 (delvis), av andre vice talmannen därefter till ajourneringen
            kl. 17.59, av tredje vice talmannen därefter t.o.m. 13 § anf.
            183
          </note>
          <note>
            (delvis) och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
