<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--63</head>
          <docDate when="2000-02-09">2000-02-09</docDate>
        </div>
      </front>
      <body>
        <div>
          <note>
            19.00 - 22.00
          </note>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Utrikespolitisk debatt
          </note>
          <note type="speaker">
            Anf. 1 Utrikesminister ANNA LINDH (s):
          </note>
          <note>
            Fru talman! Vid den här tiden nästa år är Sverige ordförande
            i EU. Det närmaste året kommer att präglas av förberedelserna
            inför denna stora politiska utmaning och möjlighet.
          </note>
          <note>
            1900-talet var det sekel då frihet, demokrati och mänskliga rättigheter
            spreds över världen. Många samhällen formades med välstånd för
            folkflertalet.
          </note>
          <note>
            Inget århundrade har inneburit större tekniska och vetenskapliga
            framsteg.
          </note>
          <note>
            Men 1900-talet var också det första århundrade då mänskligheten
            hade förmåga att förgöra sig själv och sin miljö. Det var världskrigens
            och de totalitära diktaturernas århundrade. Vi bär med oss minnet
            av
          </note>
          <note>
            Förintelsen, av Hiroshima, Gulag, Kambodja och
          </note>
          <note>
            Rwanda.
          </note>
          <note>
            De tillbakablickar som hjälper oss att forma utrikespolitiken
            måste ge en sann bild av vad som hänt.
          </note>
          <note>
            Detta ligger till grund för den internationella konferensen om
            Förintelsen. Bara genom att lära av vad som skett kan vi förhindra
            att något liknande sker igen.
          </note>
          <note>
            I det nya århundradet är grunden för våra strävanden värnet om
            de mänskliga rättigheterna, den enskilda människans värdighet
            och trygghet.
          </note>
          <note>
            Vi har i dag en global ekonomi; informationsteknologi, kommunikationer
            och handel gör nationsgränserna allt mindre viktiga. Men en gemensam
            ekonomi måste bygga på och balanseras av en gemensam värdegrund
            av mänskliga rättigheter och demokrati.
          </note>
          <note>
            Det krävs ett globalt politiskt samarbete för att förhindra ett
            globalt klassamhälle. Utrikespolitik, bistånd och handel måste
            ha samma mål för 2000-
          </note>
          <note>
            talet: respekt för människovärdet, rättvisa och välfärd för alla.
          </note>
          <note>
            Fru talman! Sverige är ett nordiskt land. Gemensam historia,
            kulturell närhet och ekonomiskt utbyte binder samman Sverige med
            länderna i Norden och
          </note>
          <note>
            Östersjöområdet.
          </note>
          <note>
            Sverige tillhör Europa. Vårt samhälle och vår kultur har formats
            av det mångskiftande Europa.
          </note>
          <note>
            Sverige har sedan länge ett starkt globalt engagemang.
          </note>
          <note>
            Vårt lands utrikespolitik präglas av denna trefaldiga identitet.
          </note>
          <note>
            Det nordiska samarbetet byggs av dagliga kontakter mellan människor
            och föreningar, företag och kommuner. Det gör det till en del
            av vår vardag.
          </note>
          <note>
            Samma täta väv knyts nu mellan de nordiska och baltiska länderna.
          </note>
          <note>
            Sverige vill befästa den samhörighet som vuxit fram i Norden
            och kring Östersjön. Vår del av Europa ska präglas av gemensam
            säkerhet, ekonomisk tillväxt och god miljö. Därmed gagnas säkerhet
            och utveckling i hela Europa.
          </note>
          <note>
            Östersjöstaternas råd måste stärkas och Barentssamarbetet fördjupas.
            Genom gränsöverskridande samarbete bygger vi en bredare säkerhet.
          </note>
          <note>
            Projektet "De baltiska ländernas år" liksom
          </note>
          <note>
            "Polen i fokus" syftar till att fördjupa förbindelserna över
            Östersjön. Regeringen vill stödja Estland, Lettland och Litauen
            och övriga kandidatländer inför medlemskapet i EU.
          </note>
          <note>
            Ryssland befinner sig fortfarande i en svår omvandlingsprocess.
            Sverige stöder de demokratiska, sociala och ekonomiska reformsträvandena
            i Ryssland.
          </note>
          <note>
            Det är inte värdigt en europeisk demokrati att lägga städer i
            ruiner. Vi respekterar Rysslands territoriella integritet och
            fördömer terrorism varhelst den förekommer. Men konflikten i Tjetjenien
            måste få ett slut. Den ryska militära aktionen måste upphöra.
          </note>
          <note>
            Ryssland måste förhandla med tjetjenska företrädare om en politisk
            lösning. Alla inblandade måste respektera mänskliga rättigheter
            och humanitär rätt.
          </note>
          <note>
            Civilbefolkningen måste skyddas.
          </note>
          <note>
            Ryssland är en del av Europa och av vårt närområde. Sverige har
            ett starkt säkerhetspolitiskt intresse av att ett demokratiskt
            Ryssland inlemmas i det europeiska och euro-atlantiska samarbetet.
            Att EU:s första gemensamma strategi gäller Ryssland visar hur
            stark insikten är om Rysslands betydelse för Europa.
          </note>
          <note>
            Den nordliga dimensionen öppnar nya möjligheter för EU att främja
            samarbete, ekonomisk tillväxt, bättre miljö och kulturutbyte i
            norra Europa. Sverige kommer att som ordförande i EU föra arbetet
            med den nordliga dimensionen vidare.
          </note>
          <note>
            Fru talman! Europas säkerhet är odelbar. Nordeuropa - Barentsregionen
            och Arktis liksom Östersjöområdet - är förankrat i en alleuropeisk
            säkerhetsstruktur tillsammans med Europas och Nordamerikas övriga
            länder.
          </note>
          <note>
            Den positiva säkerhetspolitiska utvecklingen i
          </note>
          <note>
            Sveriges närområde består trots de frågor som måste ställas om
            Ryssland. Risken för ett stormaktskrig i
          </note>
          <note>
            Europa har upphört för överskådlig tid.
          </note>
          <note>
            Den säkerhetspolitiska situationen i Europa i dag gör det möjligt
            att på ett helt annat sätt än tidigare verka för att förebygga
            väpnade konflikter. Organisationen för säkerhet och samarbete
            i Europa (OSSE)
          </note>
          <note>
            liksom Europarådet har viktiga konfliktförebyggande uppgifter.
          </note>
          <note>
            EU har unika förutsättningar att här spela en central roll. EU
            förenar politisk tyngd med ekonomisk styrka och har ett brett
            spektrum av instrument som kan användas för att förebygga konflikter.
            Inför det svenska ordförandeskapet arbetar regeringen för att
            unionen ska utveckla sin förebyggande förmåga.
          </note>
          <note>
            EU får inte stå maktlöst inför kriser i Europa. Erfarenheterna
            från Balkan visar att vi måste vara förberedda och kunna handla
            snabbt.
          </note>
          <note>
            Regeringen välkomnar därför de framsteg som gjorts i arbetet
            för att stärka EU:s förmåga till militär och civil krishantering.
            Det blir en central uppgift för det svenska ordförandeskapet att
            leda EU på detta område.
          </note>
          <note>
            Sveriges militära alliansfrihet, syftande till att vårt land
            ska kunna vara neutralt i händelse av krig i vårt närområde, består.
            Den stärker säkerheten i vår del av
          </note>
          <note>
            Europa och därmed vår egen säkerhet.
          </note>
          <note>
            Sveriges säkerhet har en tydlig europeisk dimension. Som EU-medlemmar
            kommer vi allt närmare varandra i samarbete och värdegemenskap.
            Denna samhörighet skapar solidaritet och gemensam säkerhet.
          </note>
          <note>
            Europeisk säkerhet ska byggas kring den internationella rättsordning
            och de principer som lagts fast i
          </note>
          <note>
            FN-stadgan. Den förmåga vi utvecklar i Europa för att förebygga
            och hantera kriser ska också bli ett bidrag till FN och det globala
            fredsarbetet.
          </note>
          <note>
            Sammanflätningen av länder och folk i EU är den bästa garantin
            för långsiktig fred och säkerhet i Europa. Därför är utvidgningen
            av EU och samarbetet med Ryssland, liksom med övriga länder i
            EU:s närhet, så viktiga.
          </note>
          <note>
            Sveriges medverkan i fredsfrämjande operationer på Balkan är
            ett uttryck för vårt ansvar för gemensam säkerhet i Europa. Svensk
            personal gör utomordentliga insatser i dessa operationer. Den
            pågående omställningen av vårt militära försvar ska förbättra
            vår förmåga att snabbt och effektivt medverka i krishantering.
          </note>
          <note>
            Sverige är aktivt engagerat i Euro-atlantiska partnerskapsrådet
            och Partnerskap för fred. De fyller en viktig politiskt och militärt
            förtroendeskapande funktion. Samverkan med Nato är också av stor
            betydelse för EU:s militära krishanteringsförmåga.
          </note>
          <note>
            Fru talman! Som ordförandeland i EU ska Sverige verka i hela
            unionens intresse, och därmed också i vårt eget. Uppdraget är
            att leda och företräda EU och att effektivt föra de gemensamma
            frågorna på dagordningen framåt.
          </note>
          <note>
            För Sverige handlar det framför allt om att stärka
          </note>
          <note>
            EU som fredsprojekt och att föra unionen närmare dess medborgare.
          </note>
          <note>
            Utvidgningen är ett fredsprojekt. Den styrs av samma visioner
            och ideal som efter andra världskriget bar fram den europeiska
            integrationen. Utvidgningen ger oss en möjlighet att bygga en
            helhet av det
          </note>
          <note>
            Europa som delats av världskrig, ockupation och förtryck. Den
            är en historisk skyldighet vi som medlemmar i unionen har mot
            folk som i decennier berövats frihet och demokrati.
          </note>
          <note>
            Utvidgningen handlar om att befästa vår demokratiska värdegemenskap.
            Den senaste tidens händelser i Österrike understryker vikten av
            att denna gemenskap försvaras även inom unionens nuvarande medlemskrets.
          </note>
          <note>
            Den regeringskonferens som inleds nästa vecka måste reformera
            EU:s institutioner så att utvidgningen kan genomföras. Konferensen
            måste slå vakt om alla medlemsstaters rättmätiga inflytande.
          </note>
          <note>
            Regeringen vill under ordförandeskapet särskilt verka för
          </note>
          <note>
            - en utvidgad union. Sverige vill föra kandidatländerna närmare
            ett medlemskap och kommer att lägga stor vikt vid dessa förhandlingar.
          </note>
          <note>
            - en öppen, modern och effektiv union. EU måste bli öppnare och
            arbetssättet reformeras.
          </note>
          <note>
            - en union för hållbar utveckling, välfärd och trygghet - en
            union nära medborgarna. Miljöhänsyn ska prägla politiken på alla
            områden. Jämställdhet ska genomsyra all verksamhet. Alla medborgare
            har rätt till välfärd och trygghet. EU
          </note>
          <note>
            ska stå för en solidarisk och human migrationsoch asylpolitik.
          </note>
          <note>
            - ökad sysselsättning och tillväxt i en konkurrenskraftig union.
            Allas kunskaper ska tas till vara.
          </note>
          <note>
            Modern teknik ska användas för att öka Europas konkurrenskraft
            och skapa fler jobb. Vi ska fullfölja arbetet på att förbättra
            den inre marknaden.
          </note>
          <note>
            - en solidarisk och internationellt aktiv union. EU
          </note>
          <note>
            ska bli bättre på att förebygga och hantera kriser.
          </note>
          <note>
            Olika områden ska samverka för att unionen ska bli mer öppen
            mot omvärlden. Mänskliga rättigheter och demokrati ska lyftas
            fram i EU:s internationella arbete.
          </note>
          <note>
            Genom EU kan vi arbeta för att Europa tar sitt ansvar för internationell
            solidaritet. Genom unionen kan vi hävda våra intressen och påverka
            en globaliserad världsekonomi.
          </note>
          <note>
            Det ligger i Sveriges intresse att slå vakt om den politiska
            dialogen och samarbetet mellan EU och
          </note>
          <note>
            Förenta staterna. Detta är av grundläggande säkerhetspolitisk
            och ekonomisk betydelse.
          </note>
          <note>
            Det är viktigt att EMU-projektet blir lyckosamt.
          </note>
          <note>
            Valutasamarbetet underlättar det ekonomiska utbytet inom unionen
            och kan utgöra en motvikt till det globala kapitalet.
          </note>
          <note>
            Nu pågår en bred diskussion om Sveriges deltagande i EMU:s tredje
            steg. Ett beslut kommer att underställas det svenska folket i
            en folkomröstning eller vid riksdagsval.
          </note>
          <note>
            Fru talman! Globaliseringen innebär både möjligheter och risker.
            Vi ser i dag tydligare än någonsin hur utrikespolitikens olika
            delar måste samverka för att vi ska kunna förebygga konflikter,
            förtryck och fattigdom.
          </note>
          <note>
            Regeringens handlingsprogram Att förebygga väpnade konflikter
            har fått brett internationellt genomslag. Det har presenterats
            i ett stort antal länder, liksom i FN, EU, OSSE och Nato. Konfliktförebyggande
            ska vara en integrerad del av utrikes- och säkerhetspolitiken.
          </note>
          <note>
            En regeringsskrivelse om konfliktförebyggande kommer i år att
            överlämnas till riksdagen.
          </note>
          <note>
            I regeringens arbete för global säkerhet står fem mål i centrum:
          </note>
          <note>
            1. Mänskliga rättigheter och demokrati - därför att demokratiska
            stater som respekterar mänskliga rättigheter kan lösa konflikter
            med fredliga medel.
          </note>
          <note>
            2. Ekonomisk och social rättvisa - därför att minskade klyftor
            undanröjer spänningar inom och mellan stater.
          </note>
          <note>
            3. Internationell frihandel - därför att det bidrar till utveckling
            och välstånd.
          </note>
          <note>
            4. En god miljö - därför att det långsiktigt tryggar överlevnad,
            hälsa och möjligheter till utveckling.
          </note>
          <note>
            5. Nedrustning - därför att det skapar säkerhet och stabilitet
            och befriar oss från hotet från massförstörelsevapen.
          </note>
          <note>
            Vart och ett av dessa mål är i sig centralt för att människor
            ska kunna leva ett värdigt liv och för att länder ska kunna utvecklas
            i säkerhet. Men de är också nödvändiga delar i en samlad politik
            för att förebygga väpnade konflikter.
          </note>
          <note>
            Låt mig upprepa målen:
          </note>
          <note>
            Sverige ska vara en klar och tydlig röst i arbetet för mänskliga
            rättigheter och demokrati.
          </note>
          <note>
            I politik och folkrätt flyttas nu tyngdpunkten från nationell
            säkerhet och suveränitet till människors säkerhet och mänskliga
            rättigheter. De högsta ansvariga för mord, tortyr och förföljelse
            ska aldrig kunna sova gott om natten. Brott mot de mänskliga rättigheterna
            är en angelägenhet för mänskligheten i dess helhet.
          </note>
          <note>
            Sverige arbetar i FN, EU, OSSE och Europarådet för att ställa
            individen i centrum och främja de mänskliga rättigheterna.
          </note>
          <note>
            Vi gör detta genom vårt engagemang mot rasism, främlingsfientlighet
            och intolerans, vare sig det gäller homosexuella i Zimbabwe, romer
            i Slovakien eller judar i Ryssland.
          </note>
          <note>
            Vi gör detta genom aktiva och i EU samordnade insatser mot dödsstraffet.
            Så gott som hela Europa har i dag formellt eller i praktiken avskaffat
            detta barbariska straff, och vi förvånas och upprörs över dess
            fortsatta tillämpning i Förenta staterna.
          </note>
          <note>
            Vi gör detta genom vårt arbete mot sexuell exploatering av barn
            och våra ansträngningar att stärka
          </note>
          <note>
            FN:s barnkonvention. Under svensk ledning togs i januari ett
            viktigt steg genom överenskommelsen om ett protokoll om förbud
            mot barnsoldater.
          </note>
          <note>
            Vi gör detta genom att uppmärksamma den könsdiskriminering som
            i olika utsträckning drabbar jordens halva befolkning. Kvinnor
            utgör merparten av världens fattigaste. Flertalet kvinnor saknar
            möjlighet att hävda sina rättigheter.
          </note>
          <note>
            Vi gör detta genom att verka för en dialog mellan kristendom,
            islam och judendom.
          </note>
          <note>
            Demokrati vinner framsteg världen över. Trots detta förföljs
            människor för sina åsikter av makthavare i länder som Vitryssland,
            Iran, Kuba och Kina.
          </note>
          <note>
            Sverige kommer att fortsatt hävda att respekt för medborgerliga
            och politiska rättigheter tillhör alla länders internationella
            förpliktelser.
          </note>
          <note>
            Situationen för de mänskliga rättigheterna i Turkiet måste förbättras.
            Sverige kommer att noga följa den fortsatta utvecklingen.
          </note>
          <note>
            Sverige ska stå i främsta ledet i arbetet för ekonomisk och social
            rättvisa.
          </note>
          <note>
            Grundtanken i det svenska utvecklingssamarbetet är att de fattiga
            själva ska ta makten över sin framtid.
          </note>
          <note>
            Fattigdom, förtryck och konflikter ska bekämpas.
          </note>
          <note>
            Fortfarande lever en femtedel av jordens befolkning i extrem
            fattigdom. Utvecklingssamarbetet kan inte ensamt nå det överenskomna
            målet att till år
          </note>
          <note>
            2015 halvera andelen extremt fattiga. Alla politikområden måste
            ömsesidigt stödja varandra.
          </note>
          <note>
            Den parlamentariska kommitté som regeringen tillsatt om Sveriges
            politik för global utveckling ska anlägga ett sådant brett perspektiv
            där de fattigas rätt står i centrum.
          </note>
          <note>
            EU och dess medlemsstater står för 60 % av världens bistånd.
            Sverige ska bidra till att göra detta bistånd mer effektivt. Unionens
            gemensamma politik måste på ett bättre sätt bidra till global
            utveckling.
          </note>
          <note>
            Regeringen fäster särskild vikt vid att utveckla långsiktiga
            och stabila finansieringssystem för FN
          </note>
          <note>
            och utvecklingsbankerna, att följa upp 90-talets FN-
          </note>
          <note>
            konferenser och att stärka FN:s funktionella kommissioner.
          </note>
          <note>
            Regeringen arbetar för att Bretton Woodsinstitutionerna ska göra
            mer för att bekämpa fattigdom. Internationella valutafonden, Världsbanken
            och de regionala bankerna behöver samordna sitt agerande bättre.
            Större hänsyn måste tas till sociala och humanitära krav. Skuldbördan
            är för många fattiga länder ett avgörande utvecklingshinder som
            måste åtgärdas. Sverige arbetar för att Världsbankens och
          </note>
          <note>
            Valutafondens internationella skuldinitiativ genomförs skyndsamt.
          </note>
          <note>
            Sverige ska stå upp för frihandel.
          </note>
          <note>
            Sverige arbetar kraftfullt mot alla tendenser till protektionism.
            Det är viktigt för oss själva, för Europa och för världsekonomin.
            Tullar, kvoter och handelshinder gynnar ett fåtal. Priset betalas
            av fattiga i
          </note>
          <note>
            Afrika, Asien och Latinamerika - och av konsumenter världen över.
          </note>
          <note>
            Vi behöver mer frihandel, inte mindre. Samtidigt ska vi verka
            för hållbar utveckling och goda arbetsrättsliga förhållanden.
          </note>
          <note>
            Regeringen verkar för ett öppet EU med en konsekvent och solidarisk
            frihandelspolitik. Vi vill intensifiera arbetet för en ny global
            handelsförhandling snarast, trots misslyckandet vid WTO-mötet
            i Seattle.
          </note>
          <note>
            Den kan komma att inledas under det svenska ordförandeskapet.
          </note>
          <note>
            En naturlig del av vår utrikespolitik är att främja svenska ekonomiska
            intressen. Ökad export och import stöder tillväxt och sysselsättning,
            och ökade utländska investeringar ger arbete, kompetens och konkurrenskraft.
            Det är också viktigt att runtom i världen lyfta fram bilden av
            det nya, unga och spännande Sverige.
          </note>
          <note>
            Sverige ska vara ledande i det internationella miljöarbetet.
          </note>
          <note>
            Klimatförändringar, vattenbrist, farliga kemikalier och ökade
            trafikutsläpp hotar den globala miljön.
          </note>
          <note>
            Arbetet för en god miljö hör samman med kampen mot fattigdom
            i världen. Samtidigt ser vi en oförmåga hos världens beslutsfattare
            att låta miljöhänsyn påverka centrala beslut.
          </note>
          <note>
            Men miljöfrågorna innebär också nya möjligheter.
          </note>
          <note>
            De lär oss att hushålla med knappa resurser. De bidrar till ett
            modernt näringsliv.
          </note>
          <note>
            Många miljöproblem kräver globala överenskommelser. Regeringen
            kommer att inom EU arbeta för konkreta åtaganden vid höstens klimatkonferens
            i
          </note>
          <note>
            Haag. Världens energiresurser ska diskuteras i FN
          </note>
          <note>
            under Sveriges EU-ordförandeskap.
          </note>
          <note>
            Regeringen arbetar för att få till stånd globalt bindande åtaganden
            mot farliga kemikalier. Förhandlingar om detta kommer att avslutas
            i Stockholm nästa år.
          </note>
          <note>
            Inom utvecklingssamarbetet prioriterar regeringen åtgärder för
            ett hållbart jord- och skogsbruk och hushållning med begränsade
            vattenresurser.
          </note>
          <note>
            Sverige ska med engagemang och kunskap fullfölja arbetet för
            nedrustning.
          </note>
          <note>
            Regeringen fäster största vikt vid arbetet för nedrustning, särskilt
            på kärnvapenområdet. Vi beklagar de bakslag som inträffat i spåren
            av Indiens och Pakistans provsprängningar.
          </note>
          <note>
            Sverige har uttryckt sin allvarliga oro över följderna av den
            amerikanska kongressens nej till provstoppsavtalet och den diskussion
            som förs om nationella missilförsvar. Den ryska kärnvapenpolitiken,
            och det stora antalet taktiska kärnvapen i vårt eget närområde,
            understryker våra farhågor för att kärnvapnen kan få en ökad betydelse.
          </note>
          <note>
            Arbetet för att eliminera Iraks massförstörelsevapen är inte
            slutfört. Detta svåra uppdrag har på nytt anförtrotts åt en svensk.
          </note>
          <note>
            Kärnvapenmakternas agerande har stor betydelse för icke-spridningsfördragets
            trovärdighet. Sverige vill lyfta fram det nära sambandet mellan
            ickespridning och nedrustning. Samarbetet inom EU och med andra
            länder inom den s.k. koalitionen för en ny dagordning är särskilt
            viktigt.
          </note>
          <note>
            Målet om en värld fri från alla massförstörelsevapen står fast.
          </note>
          <note>
            Regeringen välkomnar den genomslagskraft som
          </note>
          <note>
            Ottawakonventionen mot antipersonella minor har haft. Tillsammans
            med andra länder arbetar vi för åtgärder mot spridning och användning
            av lätta vapen. Vi deltar aktivt i arbetet för rustningskontroll
            i
          </note>
          <note>
            Europa.
          </note>
          <note>
            Fru talman! FN:s ansvar är ytterst att stå som garant för att
            rätt ska gå före makt i världspolitiken.
          </note>
          <note>
            FN:s säkerhetsråd är kärnan i den internationella rättsordningen.
            Genom globalt samarbete kan vi trygga internationell fred och
            säkerhet och finna lösningar på de stora överlevnadsfrågorna.
          </note>
          <note>
            Regeringen vill stärka det globala samarbetet genom att ställa
            individen och de mänskliga rättigheterna i centrum. Ett vidgat
            säkerhetsbegrepp får allt större genomslag i FN. Säkerhetsrådets
            möte om hiv/aids är ett aktuellt exempel.
          </note>
          <note>
            FN måste stärkas för att bättre kunna möta de utmaningar världen
            står inför. Alla medlemsstater måste betala sina obligatoriska
            avgifter till FN - fullt ut, i tid, utan villkor. Millennieförsamlingen,
            som inleds i september, blir ett viktigt tillfälle att förstärka
            och förnya FN.
          </note>
          <note>
            Sverige har fått ett särskilt ansvar för arbetet med att reformera
            FN:s säkerhetsråd. Vårt mål är att nå enighet om ökad öppenhet
            och effektivitet i rådets arbete och om en medlemskrets som speglar
            dagens värld.
          </note>
          <note>
            Det råder bred enighet om att säkerhetsrådet måste stärka sin
            förmåga att förebygga konflikter.
          </note>
          <note>
            Sverige välkomnar den fördjupade diskussion om förebyggande åtgärder
            som inletts i FN.
          </note>
          <note>
            När kriser ändå uppstår och internationella ingripanden blir
            nödvändiga måste säkerhetsrådet ta sitt ansvar och fatta nödvändiga
            beslut. Världssamfundet har viktiga slutsatser att dra från de
            rapporter som nyligen lagts fram om Srebrenica och Rwanda.
          </note>
          <note>
            Det är säkerhetsrådet som enligt FN-stadgan har till uppgift
            att besluta om militär våldsanvändning för andra ändamål än självförsvar.
            Alla möjligheter till fredlig lösning måste först vara uttömda.
            Våldsanvändning utan nödvändigt säkerhetsrådsmandat riskerar att
            försvaga den internationella rättsordningen.
          </note>
          <note>
            Men nödvändiga åtgärder för att förhindra systematiska kränkningar
            av mänskliga rättigheter får inte heller stoppas av ett veto eller
            ett hot om veto. Då undermineras rådets och FN:s ställning.
          </note>
          <note>
            Världssamfundet kan inte stå passivt inför sådana humanitära
            katastrofer. Frågan om hur man ska agera måste prövas från fall
            till fall. Det är viktigt att också beakta långsiktiga och principiella
            aspekter och att utveckla det folkrättsliga regelverket.
          </note>
          <note>
            De ständiga medlemmarna har ett särskilt ansvar för säkerhetsrådets
            förmåga att agera. De bör så långt som möjligt avstå från att
            använda vetot eller hota med vetot. Ett första steg mot en vetofri
            kultur vore att vetorätten begränsades till fredsframtvingande
            insatser.
          </note>
          <note>
            Fru talman! En utblick över världen visar vilka uppgifter vi
            står inför i arbetet för fred, demokrati och utveckling.
          </note>
          <note>
            Västra Balkan förblir ett öppet sår i Europa. Nya krig måste
            förebyggas, demokratin måste stärkas, ekonomin utvecklas och flyktingarna
            ges möjlighet att återvända.
          </note>
          <note>
            Den etniska rensningen, kriget, massflykten och de fortsatta
            övergreppen i Kosovo har gjort en snar försoning illusorisk. En
            demokratisk förändring i
          </note>
          <note>
            Förbundsrepubliken Jugoslavien är avgörande för utvecklingen
            i hela regionen. I Kroatien inger de senaste veckornas händelser
            hopp om att samarbetets krafter ska ta över.
          </note>
          <note>
            Stabilitetspakten för sydöstra Europa är uttryck för en politisk
            vision om att regionen gradvis ska kunna inlemmas i det europeiska
            samarbetet.
          </note>
          <note>
            Sveriges engagemang för västra Balkan fortsätter genom deltagande
            i KFOR och SFOR, stöd till FN:s
          </note>
          <note>
            Kosovomission, civilpoliser, valobservatörer och omfattande insatser
            för flyktingar och bistånd till regionen.
          </note>
          <note>
            Afrika uppvisar skarpa kontraster - allvarliga konflikter, misär
            och marginalisering, men på andra håll demokrati och dynamiska
            ekonomier.
          </note>
          <note>
            Stora krav ställs på afrikansk förmåga att förebygga och lösa
            konflikter. Sverige vill att EU tar ett särskilt ansvar för att
            stödja de afrikanska länderna i detta långsiktiga arbete.
          </note>
          <note>
            Regeringen vill vidareutveckla samarbetet med
          </note>
          <note>
            Afrika. Ett bredare och mer långsiktigt partnerskap med afrikanska
            länder ska byggas genom kontakter med näringslivet, folkrörelser
            och institutioner i Sverige.
          </note>
          <note>
            I Mellanöstern har ett nytt skede inletts med den israelisk-syriska
            förhandlingsöppningen. Positiva resultat är möjliga under detta
            år mellan Israel och den palestinska myndigheten, mellan Israel
            och Syrien liksom mellan Israel och Libanon. En rättvis fred förutsätter
            att Israel kan leva tryggt inom säkra och erkända gränser och
            att palestinierna kan bilda en egen stat.
          </note>
          <note>
            Liksom FN:s generalsekreterare beklagar jag djupt de senaste
            dagarnas israeliska bombningar av mål i Libanon, som också drabbat
            civilbefolkningen.
          </note>
          <note>
            Det är oerhört viktigt att fredsprocessen går vidare i
          </note>
          <note>
            Mellanöstern.
          </note>
          <note>
            Sveriges samarbete med länderna i Mellanöstern och Nordafrika
            fördjupas med upprättandet av Alexandriainstitutet. Ett led i
            denna politik är också vårt stöd för EU:s Barcelonaprocess.
          </note>
          <note>
            Asienkrisen tycks ha vänts i en trend som pekar på en ny kraftfull
            tillväxt bland länderna i regionen.
          </note>
          <note>
            Krisen visade hur starkt de asiatiska ländernas utveckling påverkar
            vårt eget land och internationell ekonomi och politik.
          </note>
          <note>
            Kinas ökade ekonomiska öppenhet är välkommen, men står i kontrast
            mot situationen för de mänskliga rättigheterna. Den demokratiska
            utvecklingen i Indonesien äger rum under svåra omständigheter
            och förtjänar omvärldens stöd.
          </note>
          <note>
            Östtimor går med FN:s hjälp mot självständighet.
          </note>
          <note>
            Därmed återstår ett betydande område på FN:s lista över kolonier;
            Västsaharafrågan väntar fortfarande på en lösning.
          </note>
          <note>
            I Latinamerika har demokratin vunnit starkt fotfäste. Samtidigt
            består klyftor mellan befolkningsgrupper och på några håll förekommer
            alltjämt övergrepp mot de mänskliga rättigheterna.
          </note>
          <note>
            Sveriges och EU:s förbindelser med Latinamerika har stärkts.
            Riotoppmötet befäste den samverkan som vuxit fram inom politik
            och utvecklingssamarbete och som fördjupas genom närmare ekonomiska
            förbindelser.
          </note>
          <note>
            Fru talman! Fjolårets Kosovoflyktingar bygger upp sina förstörda
            hus. Svenska soldater levererar mat till serber i en isolerad
            by.
          </note>
          <note>
            Skräckslagna familjer gömmer sig undan stridsvagnar i Tjetjenien.
            Barnsoldater med maskingevär sprider terror i Sierra Leone.
          </note>
          <note>
            En flickskola i Afghanistan stängs när biståndsorganisationerna
            tvingats ge upp. En annan skola öppnas i Moçambique dit freden
            återvänt efter en framgångsrik FN-insats.
          </note>
          <note>
            I Turkiet stärker EU:s krav kurdernas rättigheter.
          </note>
          <note>
            Ny teknik bryter sönder informationsmonopol och bygger nätverk
            för mänskliga rättigheter och nedrustning.
          </note>
          <note>
            EU-utvidgningen säkerställer demokrati i Slovakien. Svenska ungdomar
            studerar i Tyskland, och svenska småföretagare kan etablera sig
            i Frankrike -
          </note>
          <note>
            också tack vare EU.
          </note>
          <note>
            Det är detta som 2000-talets utrikespolitik ytterst kommer att
            handla om. Fred, demokrati och utveckling - enskilda människors
            drömmar och farhågor, förhoppningar och möjligheter.
          </note>
          <note>
            Det är detta som är vårt ansvar - i samarbete - i
          </note>
          <note>
            Norden och Östersjöområdet, i Europa och i världen.
          </note>
          <note type="speaker">
            Anf. 2 GÖRAN LENNMARKER (m):
          </note>
          <note>
            Fru talman! Regeringens utrikesdeklaration kan vid första påseendet
            verka harmlös, men den innehåller en hel del sprängfrågor. Den
            gamla neutralitetsformuleringen står kvar i deklarationen, men
            vi noterar att vice statsministern, förre utrikesministern, menar
            att neutralitetsbegreppet ska slopas. Vi förstår att det kanske
            råder strid i regeringen om neutralitet.
          </note>
          <note>
            Å ena sidan strävar regeringen efter att isolera Österrike. Några
            politiska kontakter ska inte förekomma. Å
          </note>
          <note>
            andra sidan vaknade vi i går morse till en försvarsminister som
            frenetiskt hävdar att Sverige ska sälja JAS
          </note>
          <note>
            till Österrike. Hur det ska gå utan politiska kontakter är lite
            svårt att förstå.
          </note>
          <note>
            I regeringsförklaringen finns ett fördömande av
          </note>
          <note>
            Tjetjenienkriget. Samtidigt föreslår regeringen en militär samövning
            med Ryssland. Vid en sådan samövning kan komma att ingå det marininfanteri
            som vi vet finns i Tjetjenien. Enligt Human Rights
          </note>
          <note>
            Watch har de ryska trupperna avrättat minst 22 civila, huvudsakligen
            kvinnor och gamla män, under de senaste veckorna. Tänk om svenska
            militären ska samarbeta med förband som har varit inblandade i
          </note>
          <note>
            Tjetjenienkriget!
          </note>
          <note>
            Fru talman! Den mest brännande aktuella frågan nämns i en mening,
            nämligen isoleringen av Österrike. Parlamentsvalet i Österrike
            den 3 oktober blev en stor framgång för Frihetspartiet, som blev
            näst största parti. Det är ett parti som driver en populistisk
            politik med ofta oförenliga ståndpunkter både till vänster och
            till höger. Partiledaren Haider säger de mest befängda saker.
            Det som är mest skrämmande är den syn han har på nationalsocialismen,
            på invandrare och invandringspolitiken. Han har gett uttryck för
            åtskilliga ståndpunkter som är oförenliga med de rimliga normer
            som gäller i civiliserade samhällen. Det finns därför all anledning
            att vara uppmärksam på vad som sker i Österrike.
          </note>
          <note>
            Valet där ledde till att tre partier fick, grovt räknat, en tredjedel
            av mandaten i Österrikes parlament.
          </note>
          <note>
            Österrikes folkparti, som är konservativt och kristdemokratiskt,
            hade före valet sagt att man ville gå i opposition om man blev
            tredje största parti. Det blev man också. Men om det österrikiska
            folkpartiet drog sig ur regeringsansvaret skulle det naturligtvis
            övergå till de två andra partierna. Därför beslöt man, trots sin
            föresats, att inleda förhandlingarna med det socialdemokratiska
            partiet i Österrike. De förhandlingarna pågick i tre och en halv
            månad, från oktober in till senare hälften av januari. De ledde
            till en omfattande och detaljerad regeringsöverenskommelse, som
            undertecknades av företrädare för de båda partierna.
          </note>
          <note>
            Men sist och slutligen underkände socialdemokraterna överenskommelsen,
            trots att partiordföranden och sittande förbundskanslern Klima
            lett förhandlingarna för sitt parti och själv undertecknat överenskommelsen.
          </note>
          <note>
            Nu kommer det märkliga. Därmed blev det klart att regeringsbildningen
            måste inbegripa Frihetspartiet, alternativet var att gå till nyval.
            Österrike måste faktiskt få en regering.
          </note>
          <note>
            EU:s medlemsländer ska engagera sig i varandra.
          </note>
          <note>
            Vi har ett gemensamt ansvar för att de normer som gäller mänskliga
            rättigheter och demokrati verkligen uppfylls av unionen och av
            dess medlemsländer.
          </note>
          <note>
            Detta finns med i fördraget, och det finns med i de s.k. Köpenhamnskriterierna
            som ger villkoren för kandidatländernas tillträde.
          </note>
          <note>
            Därför är det så märkligt att EU inte ens diskuterar frågan -
            trots att det allmänna rådet hade sammanträde vid just denna tidpunkt
            för två veckor sedan. Man borde då ha uppmanat de österrikiska
            socialdemokraterna att ompröva sitt ställningstagande och acceptera
            regeringsansvaret. Jag förstår inte varför utrikesministern satt
            och sov under det allmänna rådsmötet. Det var då det fanns möjlighet
            för EU att agera. Men det var ingen reaktion under det allmänna
            rådet. Ännu har EU:s ministerråd över huvud taget inte behandlat
            frågan.
          </note>
          <note>
            En vecka senare kommer i stället uttalanden å 14
          </note>
          <note>
            medlemsstaters vägnar. Det var inte från EU, men gjordes i namn
            av ordförandeskapet - vilket var missvisande. Det var ett uttalande
            som gjordes om den bilaterala politiken.
          </note>
          <note>
            EU kan naturligtvis inte besluta i frågor om inte alla medlemsstaterna
            har rätt att delta i diskussion och beslut. Fördragen reglerar
            detta noggrant. Det skulle strida mot EU-samarbetets hela grundidé
            om man gjorde så.
          </note>
          <note>
            Internationella medier hävdar att uttalandet snarare var ett
            resultat av en partipolitisk komplott med ursprung i Österrike.
            Jag tror att det är angeläget att utrikesministern dementerar
            att så är fallet - om hon nu kan göra det.
          </note>
          <note>
            Sveriges regering bröt mot regeringsformen genom att inte samråda
            i Utrikesnämnden i ett så drastiskt beslut som att bilateralt
            isolera ett annat land utan stöd i en resolution från säkerhetsrådet
            - det är det vi normalt har när vi fattar beslut om sanktion.
          </note>
          <note>
            Regeringen har alltså beslutat att Sverige ska isolera en annan
            västeuropeisk demokrati, samtidigt som vi och EU strävar efter
            att upprätthålla kontakter även med diktaturer som grovt bryter
            mot mänskliga rättigheter. Var finns logiken i detta? Österrike
            ska isoleras, men med ett Ryssland - som fördömdes i utrikesdeklarationen
            för att bomba Groznyj sönder och samman så att en oskyldig civilbefolkning
            utsätts för enormt lidande - ska vi genomföra militära samövningar.
            För övrigt har regeringen inte ens samrått i den frågan i Utrikesnämnden.
            Vad finns det för logik i detta?
          </note>
          <note>
            I en parlamentarisk demokrati är det folket som avgör sammansättningen
            i ett parlament, och en regering måste accepteras av en majoritet
            i detta parlament. Det gäller både i Sverige och i Österrike.
            Det uttalade syftet med isoleringspolitiken är att få en regering
            där Frihetspartiet inte deltar. Nu kommer man till frågan hur
            den svenska regeringen har tänkt sig att det ska gå till inom
            ramen för den österrikiska parlamentarismen. När och på vilket
            sätt ska isoleringen upphöra? Har den svenska regeringen tänkt
            sig att de österrikiska socialdemokraterna ska tvingas acceptera
            regeringsansvaret och den ursprungliga uppgörelsen med Folkpartiet,
            eller ska landet tvingas till nyval, eller finns det någon annan
            lösning som den svenska regeringen har tänkt sig för att isoleringen
            ska upphöra? Det verkar inte så klokt att tvinga landet till nyval
            med tanke på att Frihetspartiet enligt opinionsundersökningarna
            i så fall skulle bli det största partiet.
          </note>
          <note>
            Regeringen har begått fem allvarliga fel i denna brännande utrikespolitiska
            fråga. Samråd skedde inte inom EU. Utrikesministern sov på EU:s
            allmänna rådsmöte. I stället utestängdes Österrike från en diskussion
            mellan EU-länderna. Det var det andra felet.
          </note>
          <note>
            Regeringens beslut har inte beretts på det sätt som ska ske,
            och något samråd har inte skett i Utrikesnämnden - vilket ska
            ske enligt grundlagen. Det finns ingen konsekvens i att isolera
            Österrike och samtidigt sträva efter att hålla kontakten med diktaturer
            och regimer som grovt förbryter sig mot mänskliga rättigheter.
            Regeringen har inte på något sätt inför riksdagen, eller på annat
            sätt, redovisat vad isoleringspolitiken ska leda till, vad som
            ska ske i Österrike för att isoleringspolitiken ska upphöra.
          </note>
          <note>
            Fru talman! Jag har uppehållit mig länge vid denna fråga därför
            att det är den mest brännande utrikespolitiska frågan i dag, men
            den nämns bara med en enda mening i utrikesdeklarationen. Låt
            mig gå in på nästa fråga, nämligen neutraliteten. Föreställningen
            att Sverige kan stå neutralt vid grovt brott mot folkrätten i
            vårt närområde är inte realistisk. Sverige kan inte handla på
            samma sätt som under andra världskriget. Då stod Sverige neutralt
            trots att det skedde grova brott mot folkrätten i vårt närområde.
            Vi kan inte stå likgiltiga om ett nordiskt grannland, EU-
          </note>
          <note>
            medlemmar eller baltiska länder angrips. Europa måste få en fast
            och förpliktande säkerhetsordning.
          </note>
          <note>
            Det kan inte tolereras att länder startar aggressioner, begår
            folkmord eller folkfördrivningar. Sverige har ett självklart medansvar
            att denna säkerhetsordning blir förverkligad.
          </note>
          <note>
            Det pågår nu i Europa en intensiv debatt om nödvändigheten att
            Europa bättre ska förmå ta sitt ansvar för sin egen säkerhet.
            Det handlar inte om att minska
          </note>
          <note>
            USA:s roll eller engagemang utan om att öka Europas egen förmåga.
            Ett första steg tas genom att EU får ett uttryckligt ansvar för
            konflikthantering och krisförebyggande. Erfarenheten från Balkan
            visar att Europa varken kunde förebygga konflikten eller hade
            nödvändig kapacitet för att uthålligt klara av krishanteringen.
            USA:s involvering blev nödvändig.
          </note>
          <note>
            Det vore därför rimligt att vi i Europa ställde krav på varandra
            i fråga om vilka resurser vi ska ha och vilken inriktning vi ska
            ha för att kunna klara det här.
          </note>
          <note>
            Tyvärr avvisar regeringen tanken på detta. Det är beklagligt.
            Hur ska Sverige kunna uppfylla betydligt högre ambitioner om vi
            samtidigt kraftigt drar ned på våra försvarssatsningar? Omstrukturering
            av nya uppgifter kostar mer, inte mindre. Den svenska regeringens
            attityd håller inte i det längre perspektivet.
          </note>
          <note>
            Sverige måste inse att ska vi ha en säkerhet i Europa måste vi
            bära den gemensamt och bära bördorna och ansvaret gemensamt. Alla
            goda krafter behövs.
          </note>
          <note>
            Fru talman! Ryssland går nu in i ett nytt skede, mera säkerhetsorienterat
            och nationellt, mera mån om att visa kraft och beslutsförmåga.
            I de ryska gränsområdena, i det s.k. nära utlandet, finns spänningar
            och krafter som kan utlösa händelsekedjor som vi inte vet någonting
            om i dag. Ryssland kan inte uppfattas som ett hot mot Sverige,
            men det är en del av en instabil europeisk situation som vi måste
            ta på allvar.
          </note>
          <note>
            Kriget i Tjetjenien har förts med stor brutalitet.
          </note>
          <note>
            Civilbefolkningen drabbas hårt. Det helt legitima syftet att
            bekämpa terrorism får inte användas som täckmantel för att bedriva
            en regelrätt straffexpedition mot ett helt folk.
          </note>
          <note>
            Det är hela Europas angelägenhet hur Ryssland för kriget i Tjetjenien.
            Landet kan inte med hänvisning till inre angelägenheter undandra
            sig omvärldens erbjudande om hjälpsändningar till den lidande
            befolkningen, om beredskap att medla mellan Ryssland och de tjetjenska
            företrädarna eller åsidosätta nödvändigheten av återhållsamhet
            och proportionalitet i sina åtgärder.
          </note>
          <note>
            Att under ett pågående krig och aviserad rysk återupprustning
            förorda en kraftig svensk nedrustning är inte ansvarsfullt. Det
            är inte heller rimligt, som jag tidigare påtalat, att Sverige
            ska samöva med den ryska krigsmakten samtidigt som kriget i Tjetjenien
            pågår. Samövning är nog bra, men det måste självfallet ske under
            förutsättning att Ryssland respekterar de spelregler som gäller
            samlevnaden i Europa. Såväl
          </note>
          <note>
            OSSE som Europarådet anger regler för detta.
          </note>
          <note>
            Sverige, Europa och västvärlden måste sträva efter att utveckla
            goda relationer med Ryssland, att bidra till att få ett Ryssland
            som är fredligt och demokratiskt och som får en rimlig grad av
            europeiskt välstånd. Ett fattigt och plågat Ryssland riskerar
            att bli ett hot mot sig självt och sina grannar.
          </note>
          <note>
            Eftersom Sverige agerar för att Estland, Lettland och Litauen
            snarast ska kunna bli medlemmar i EU är det naturligt att vi funderar
            över hur de baltiska ländernas säkerhet ska kunna utvecklas och
            garanteras.
          </note>
          <note>
            Kombinationen av medlemskap i Nato och EU ger den bästa möjligheten
            till både säkerhet och utveckling. Små länder som inte i längden
            kan försvara sig av egen kraft får därmed en trovärdig säkerhetsgaranti.
          </note>
          <note>
            Estland, Lettland och Litauen strävar efter medlemskap i Nato.
            Polen är sedan ett år tillbaka medlem i alliansen. Östersjöns
            sydkust från Polen till Danmark ligger alltså redan inom Nato.
          </note>
          <note>
            Den för säkerhet och stabilitet i Norden och Östersjöområdet
            bästa lösningen vore att de baltiska länderna, Sverige och Finland,
            om landet så önskar, går med i Nato gemensamt. Därmed skulle de
            nordiska länderna finnas med i samma säkerhetsordning, och möjligheten
            till ett intensifierat nordiskt samarbete på det militära området
            skulle underlättas. En gammal nordisk dröm skulle därmed gå i
            uppfyllelse.
          </note>
          <note>
            Östersjöområdet skulle i allt väsentligt vara en del av både
            EU och Nato. Därmed skulle ett oerhört viktigt mål ha uppnåtts
            i de fria, fredliga och stabila förhållandena i vår del av världen.
          </note>
          <note>
            Fru talman! Den invändning som brukar riktas mot detta, att det
            skulle försvåra relationerna med
          </note>
          <note>
            Ryssland, bygger i allt väsentligt på en felsyn. Strävan från
            Europa och väst ska vara att samarbeta och att integrera Ryssland
            i ett omfattande och nära samarbete. Det är av avgörande betydelse
            för att säkra freden och friheten i vår världsdel.
          </note>
          <note>
            Nato är av avgörande betydelse. Genom att Europa får en fundamental
            säkerhet kan man med trygghet bygga relationer med Ryssland. Det
            är det som är förutsättningen för att kunna fortsätta det här
            arbetet.
          </note>
          <note>
            Ryssland kan dessutom inte utveckla ett ordentligt samarbete
            med Europa och väst på bekostnad av sina grannländer. Ryssland
            måste inse att länder som Estland, Lettland och Litauen måste
            känna sig trygga i sin självständighet. Ska samarbetet med Ryssland
            fungera måste helt enkelt grannländerna känna att de med fullt
            förtroende kan öka, och inte som i dag minska, sina förbindelser
            med Ryssland. Här spelar
          </note>
          <note>
            Nato en nyckelroll. Trygga länder har lättare för att samarbeta
            och behöver inte nervöst bevaka gränser och höja gränshinder.
          </note>
          <note>
            För Sveriges egen säkerhet vore också de baltiska ländernas Natomedlemskap
            av stort värde.
          </note>
          <note>
            Nato har också en viktig roll för den interna utvecklingen i
            Ryssland. Det finns åtskilliga politiska krafter i Ryssland -
            det noterade vi inte minst under dumavalet i december - som förespråkar
            något slags revanschism: förlorade områden ska återtas. En sådan
            oansvarig politik blir omöjlig om grannländerna ligger fast förankrade
            i det euro-atlantiska säkerhetssamarbetet. Vi ska aldrig glömma
            att krig börjar i gråzoner, i områden där det råder osäkerhet
            om vad som gäller. Ett Europa där säkerhetsgarantierna är tydliga
            och ligger fast är ett tryggare Europa. Ett
          </note>
          <note>
            Europa där aggressiv politik inte får spelrum är ett
          </note>
          <note>
            Europa där samarbetet främjas.
          </note>
          <note>
            I den utrikespolitiska deklarationen betonar regeringen att Sveriges
            säkerhetspolitik har en tydlig europeisk dimension och att vår
            samhörighet med övriga EU-medlemmar skapar solidaritet och gemensam
            säkerhet. Det är då också viktigt att vi ger uttryck för detta.
            Vi kan då inte säga att vi ska stå neutrala, om länder med vilka
            vi arbetar och känner solidaritet blir angripna. Det är helt enkelt
            vår skyldighet att stå upp för den europeiska friheten.
          </note>
          <note type="speaker">
            Anf. 3 MURAD ARTIN (v):
          </note>
          <note>
            Fru talman! Lars Ohly kommer att tala om EU senare.
          </note>
          <note>
            I vår riksdag har vi en debatt om utrikespolitik och en annan
            debatt om mänskliga rättigheter. Men man kan inte tala om det
            ena utan att beröra det andra. Man kan inte heller tala om utrikespolitik
            och mänskliga rättigheter utan att beröra historien.
          </note>
          <note>
            Den amerikanska självständighetsförklaringen och därefter den
            franska revolutionen var först med att proklamera de mänskliga
            rättigheterna. De sades gälla för alla människor. Men det fanns
            undantag. De mänskliga rättigheterna gällde inte för kolonialfolken.
          </note>
          <note>
            De gällde inte för Nordamerikas indianer, som man utrotade tills
            det bara fanns en folkspillra kvar att uppvisa för dagens turister.
            Slavhandeln över Atlanten och slaveriet i amerikanska Södern kunde
            också fortsätta som om inget hänt.
          </note>
          <note>
            Än i dag brottas det amerikanska samhället med stora problem
            som har sina rötter i dessa historiska förbrytelser. Men länder
            som deltog i denna verksamhet erkänner i dag dessa brott i det
            förflutna. I
          </note>
          <note>
            Europa talar man kanske inte så mycket om det. Det var inte hit
            slavarna kom. Här tjänade man bara pengar på slavhandeln.
          </note>
          <note>
            Under 1900-talet fick vi se hur man mitt i hjärtat av högkulturens
            Europa kunde utnyttja och spela på föreställningar om överlägsenhet
            och styrka för egen del och förakt för andra folk i politiskt
            och ekonomiskt syfte - och i ett fall med rent industriella metoder
            utplåna människor i stor skala, såsom skedde under Förintelsen.
            Där utrotades judar, polacker, romer och homosexuella. Där utplånades
            nazismens motståndare såsom stridbara liberaler, socialdemokrater
            och kommunister.
          </note>
          <note>
            Men Förintelsen var inte det enda folkmordet under 1900-talet.
            Det första ägde rum i Armenien under tillblivelsen av dagens Turkiet,
            då 1-1,5 miljon armenier och över 500 000 syrianer och assyrier
            mördades. Målet var att utplåna alla armenier, syrianer och assyrier.
            Själva begreppet genocide, folkmord, dyker för första gången upp
            under dessa händelser
          </note>
          <note>
            1915. En del lyckades fly till den ryska delen av Armenien -
            i dag den självständiga staten Armenien.
          </note>
          <note>
            Endast 70 000 lever kvar i Turkiet, där de fortfarande utsätts
            för nationellt och kulturellt förtryck på samma sätt som kurderna,
            assyrier-syrianerna och andra minoriteter.
          </note>
          <note>
            Jag har talat om flera folkmord och MR-brott, men den turkiska
            staten har inte på allvar erkänt sina historiska förbrytelser.
            I stället har förtrycket av minoriteter fortsatt.
          </note>
          <note>
            Jag anser att det var ett förbiseende att Armenien inte inbjöds
            till Förintelsekonferensen. Det hade varit ett lysande tillfälle
            för Turkiet att framföra sina ursäkter, skapa försoning och understödja
            progressiva krafter i Turkiet för att inleda en ny era i Turkiets
            historia. Det är dock inte för sent att se till att det sker i
            framtiden. Jag välkomnar därför statsministerns löfte om att det
            kommer att bli en årligen återkommande konferens om förintelsen
            av judarna och andra folkmord. Kunskap om alla folkmord och alla
            brott mot mänskligheten är viktig.
          </note>
          <note>
            Däremot ställer jag mig tveksam till regeringens politik att
            strax före Förintelsekonferensen godkänna
          </note>
          <note>
            Turkiet som kandidatland till EU. Självklart kan man inte förvänta
            sig att en stat plötsligt ändrar sin politik
          </note>
          <note>
            180 grader. Men jag får en stark känsla av att EU:s regeringar
            gärna vill se större förändringar än vad som verkligen inträffat.
            Vi får inte glömma att Turkiet är den enda ockupationsmakten i
            Europa. Man ockuperar fortfarande en tredjedel av Cyperns territorium.
            I Izmir pågår rättegångar mot Veli Lök och medlemmar av Human
            Rights Foundation - Turkiets största MR-organisation.
          </note>
          <note>
            Jag har påpekat att det är viktigt att inte bara studera grymheter
            i det förgångna, konstatera deras omfattning och bli indignerad.
            Det handlar om att för framtiden utforska samhälleliga strukturer
            och mekanismer som leder fram till folkmord.
          </note>
          <note>
            Ur svensk synpunkt är detta särskilt viktigt, eftersom vi i vår
            utrikespolitik alltid talat om betydelsen av ett early warning-system
            när det gäller svåra konflikter. Vi har diskuterat det när det
            gällt Rwanda och
          </note>
          <note>
            Burundi, för att nämna några exempel.
          </note>
          <note>
            Till Förintelsekonferensen var en rad framträdande personer inbjudna.
            Dessa rönte stor uppmärksamhet i medierna. Ur en synvinkel spelade
            de en viktig symbolisk roll när det gällde att erinra om Förintelsens
            alla offer och betydelsen av de mänskliga rättigheterna. Men man
            måste samtidigt markera att det föreligger en skillnad mellan
            vad som skedde i 40-
          </note>
          <note>
            talets Europa och vad som sker i dag. Dåtidens lidanden ger inte
            frikort åt dagens politiker.
          </note>
          <note>
            Den israeliska staten är i dag själv en ockupant.
          </note>
          <note>
            Det som en dag är tänkt som en självständig palestinsk stat ser
            på kartan ut som ett gytter av fläckar och prickar. De palestinska
            områdena är väl isolerade från varandra och områdena mellan dem
            är väl kontrollerade av israeliska myndigheter när det gäller
            kommunikationer och tillgång till vatten, m.m.
          </note>
          <note>
            Den israeliska politiken under Ehud Baraks ledning har förändrats
            men är fortfarande oklar. Vi har sett en del bosättare drivas
            bort från de områden de lagt under sig. Samtidigt har Barak godkänt
            beslut om andra nya bosättningar.
          </note>
          <note>
            För några dagar sedan rapporterade Israels informationscentrum
            för mänskliga rättigheter i de ockuperade områdena att israeliska
            myndigheter försöker kringgå det förbud mot tortyr som landets
            högsta domstol beslutade om så sent som i september förra året.
            Premiärminister Barak har tillsatt en kommitté som fått till uppgift
            att undersöka hur man ska finna en lösning på problemet om hur
            man på lagligt sätt ska kunna använda våld vid förhör. Motiveringen
            till denna smyglegalisering är krystad. Den handlar om att den
            israeliska säkerhetstjänsten fortfarande ska kunna fortsätta att
            tortera palestinier som man anser är misstänkta.
          </note>
          <note>
            För oss handlar det alltså om att hålla isär respekten för Förintelsens
            offer och Israels aktuella statsintressen när det gäller palestinierna.
            Förintelsens alla offer förtjänar den största respekt. Den israeliska
            statens uppträdande i dag förtjänar däremot hård kritik.
          </note>
          <note>
            Fru talman! När det gäller statsintressen, folkrätt och mänskliga
            rättigheter står vi alla inför en rad svåra problem. Natos angrepp
            mot Jugoslavien var ett brott mot folkrätten. För att förklara
            sitt ingripande hänvisade Nato till Jugoslaviens brott mot mänskliga
            rättigheter i Kosovo. Vänsterpartiet fördömde bombningarna av
            flera skäl. Vi visste vad Milosevic stod för sedan kriget i Bosnien.
          </note>
          <note>
            I stället för att man skyddade kosovoalbanernas mänskliga rättigheter
            blev de genom bombningarna värnlösa offer för serbiska terrorförband.
            Många hade varnat för detta. Nato måste ha insett faran, men bortsåg
            från den. Det som benämnts som en humanitär intervention ledde
            till en massiv ökning av antalet massakrer. Vi frågar oss fortfarande:
            Var den humanitära interventionen värd det pris som man betalade
            i människoliv i Kosovo och Jugoslavien samt ett förstört näringsliv
            i Serbien och Montenegro? Vad är det man har vunnit?
          </note>
          <note>
            Förhandlingarna i Rambouillet fördes inte för att uppnå en överenskommelse
            utan för att legitimera ett ingripande. FN:s säkerhetsråd ställdes
            helt åt sidan.
          </note>
          <note>
            Säkerhetsrådets permanenta medlemmar tog inte heller sitt ansvar
            för att nå en fredlig lösning. Vetorätten i säkerhetsrådet är
            en kvarleva från kalla krigets dagar. I dag är det kalla kriget
            slut. Nu måste FN
          </note>
          <note>
            anpassas till ny verklighet.
          </note>
          <note>
            För några år sedan lades Carlsson-Ramphalrapporten fram, som
            talade om en reformering av FN.
          </note>
          <note>
            Trots att problemen under senare år ställdes på sin spets har
            debatten kring FN-systemets reformering blivit alltmer lågmäld.
          </note>
          <note>
            Vi måste börja diskutera dessa frågor igen, och kanske ännu mer
            konkret än tidigare. Vem ska bestämma om vålds användning i konflikter?
            Hur ska vetorätten se ut? Ska den över huvud taget finnas?
          </note>
          <note>
            Ska USA som den enda kvarvarande supermakten kunna sätta sig
            över FN-systemet? Jag har inga svar på alla dessa svåra frågor,
            men jag skulle vilja se en livligare diskussion kring dem.
          </note>
          <note>
            Fru talman! Utvecklingen i Tjetjenien är en källa till stark
            oro, och Rysslands krig mot Tjetjenien måste starkt fördömas.
            Detta är inte kamp mot terrorism. Det handlar om storrysk chauvinism
            och är ett sätt för premiärminister Putin att erövra presidentposten.
            Det handlar också om försök för vissa fundamentalistiska krafter
            att få in en fot i Kaukasus. Men majoriteten tjetjenier bekänner
            sig inte till någon islamistisk fundamentalism - de är anhängare
            av sufitiska riktningar av islam.
          </note>
          <note>
            Vad det senare handlar om är vem som ska ha kontrollen över det
            oljerika Kaukasus, varav Tjetjenien är en del. Vad betyder oljeledningarna
            från Kaukasus genom Turkiet för Västeuropa och framför allt
          </note>
          <note>
            USA? Vad betyder oljan för Ryssland?
          </note>
          <note>
            Kriget i Tjetjenien handlar inte bara om ideologi, gudstro, islamistisk
            fanatism, rysk chauvinism och liknande fenomen. Det handlar också
            om olja, pengar, makt och inflytande.
          </note>
          <note>
            Sverige måste protestera starkt och högljutt mot det pågående
            kriget. Ett sätt är att inte genomföra gemensamma militära övningar
            med Ryssland så länge inte Ryssland visat sin vilja till fredsförhandlingar.
          </note>
          <note>
            Sverige måste vara en konsekvent förespråkare för folkrättens
            principer, för mänskliga rättigheter och mot våldsanvändning i
            konflikter.
          </note>
          <note>
            Tyvärr har vår röst i världen inte hörts lika tydligt under senare
            år. Nu är det dags att tala högt om brott mot mänskliga rättigheter
            - även om de sker i vår närhet. Det är dags att protestera mot
            en världsordning som innebär den starkes rätt - även om den starke
            är USA.
          </note>
          <note type="speaker">
            Anf. 4 HOLGER GUSTAFSSON (kd):
          </note>
          <note>
            Fru talman! Kristdemokraterna ska alltid vara det parti som ger
            vårt lilla land ett stort engagemang för en medmänsklig utrikespolitik,
            för fred, frihet och mänskliga rättigheter och för ekonomiskt
            bistånd till fattiga människor. Det är människorna och synen på
            människors lika värde som kommer att vara målet för den kristdemokratiska
            utrikespolitiken. Det innebär att folkrättens och det internationella
            samfundets ståndpunkter i framtiden måste vidareutvecklas för
            att sätta människans värde i centrum.
          </note>
          <note>
            Fru talman! Tyvärr måste vi i dessa dagar bevittna att internationaliseringen
            också kan leda fram till rädsla och främlingsfientlighet hos politiska
            ledare och partier inom vår egen europeiska familj, EU. Jag avser
            naturligtvis utvecklingen i Österrike. Självfallet kan det tyckas
            märkligt att man lägger sig i andra staters regeringsbildning
            efter demokratiskt genomförda val. Den traditionella folkrätten
            tillåter egentligen inte detta. Men vi står inför en framtid där
            synen på den enskilda människans värde och ett etiskt förhållningssätt
            måste få genomslag även i utrikespolitiken, framför allt då utrikespolitiken
            och inrikespolitiken alltmer flyter samman.
          </note>
          <note>
            Vi måste stå upp och protestera när främlingsfientliga värderingar
            får fotfäste i Europa var så än sker. Den österrikiska regeringen
            ska veta att om den driver en politik som strider mot EU:s grundlagar
            kommer detta att få konsekvenser. Det är en utveckling av folkrätten
            som i grunden är positiv.
          </note>
          <note>
            Vi ställer tuffa krav om demokrati och mänskliga rättigheter
            på ansökarländerna från Öst- och Centraleuropa. Då måste vi också
            hålla rent framför vår egen dörr. Det är en trovärdighetsfråga
            för varje medlemsland.
          </note>
          <note>
            Kristdemokraterna anser att de 14 medlemsstaterna handlade både
            resolut och i sak riktigt då man före regeringsbildningen i Österrike
            markerade såväl ståndpunkter som konsekvenser av främlingsfientligheten.
            Det gav frågan nödvändig uppmärksamhet och har starkt påverkat
            regeringsförklaringen i Österrike.
          </note>
          <note>
            Att vidta ytterligare åtgärder mot Österrike innan den nya regeringens
            politik har utkristalliserats skulle vara något förhastat och
            ogenomtänkt. Sanktioner bör diskuteras först om den nya regeringen
            bryter mot bestämmelser i EU:s grundlag.
          </note>
          <note>
            Det är nu medlemsländernas viktigaste uppgift att anvisa vägen
            för den europeiska familjen i allmänhet och för Österrike i synnerhet.
            Det skulle vara olyckligt om omvärlden agerar så att den riskerar
            att öka
          </note>
          <note>
            Haiders popularitet i landet. Men visar det sig att en främlingsfientlig
            politik i verkligheten får genomslag i den praktiska politiken,
            och att Österrike därmed ignorerar EU:s grundlag, då måste detta
            naturligtvis få konsekvenser.
          </note>
          <note>
            Fru talman! Under de senaste åren har det skett en dramatisk
            förändring och utveckling av vårt samhälle.
          </note>
          <note>
            En av de absolut mest påtagliga förändringarna är onekligen internationaliseringen
            av samhället. Avstånden mellan världens folk har blivit, och blir,
            allt kortare. Vi har blivit gränslöst beroende av varandra.
          </note>
          <note>
            Detta förändrar helt förutsättningarna för ett självständigt
            lands utrikespolitik - och därmed för Sveriges utrikespolitik.
          </note>
          <note>
            I Sverige har vi varit alldeles för dåliga på att pedagogiskt
            förklara globaliseringens konsekvenser och de nya förutsättningarna
            för framtidens politik. Här måste vi bli betydligt bättre. Över
            partigränserna är vi överens om vikten av det internationella
            samarbetet, även om olika partier väljer att prioritera olika
            politikområden och olika samarbetsformer.
          </note>
          <note>
            Regeringens engagemang i utrikespolitik och i internationell
            samverkan innehåller många deklarationer om bl.a. demokrati, utvecklingssamarbete
            och mänskliga rättigheter. Men tyvärr är ord och text ofta mer
            ambitiösa än de handlingar som orden står för.
          </note>
          <note>
            Sveriges utrikespolitiska profil har både försvagats och skamfilats
            under 1990-talet. Det räcker att peka på ambivalensen i EU-samarbetet,
            försenade FN-
          </note>
          <note>
            insatser, Sydafrikaresan och sist men inte minst en biståndspolitik
            där vår tidigare positiva profil håller på att bli alltmer utsuddad.
            Vår trovärdighet är hotad.
          </note>
          <note>
            Däremot står vi bakom statsministerns insatser för att lyfta
            fram en av historiens mörkaste sidor - Förintelsen - i syfte att
            detta fasansfulla aldrig mer ska få rötter varken i Europa eller
            i andra delar av världen.
          </note>
          <note>
            Samtidigt vill jag uppmana regeringen att vända på varje sten
            när det gäller vårt eget lands roll i andra världskriget. Allt
            annat skulle hota vår trovärdighet.
          </note>
          <note>
            Utrikespolitiken får aldrig bli ett spel där det gäller att tillförskaffa
            sig tillräcklig makt och tillräckligt anseende på den internationella
            arenan. Världen har tyvärr ofta haft alltför mycket av det inslaget
            under det senaste århundradet. Även om Sverige ibland har flaggat
            högt med moralen har den svenska utrikespolitiken inte alltid
            styrts av helt ärliga motiv då vi har försökt att undvika problem
            med hjälp av vår neutralitetspolitik. Det är nu dags att på allvar
            föra in ärliga värderingar i den svenska utrikespolitiken. Då
            anser vi kristdemokrater att det handlar om att sätta människovärdet
            i fokus för hela utrikespolitiken. Det bör vara vårt stora ansvar
            inför det kommande århundradet.
          </note>
          <note>
            Fru talman! När det talas om mänskliga rättigheter i utrikespolitiken
            görs det ofta med stora ord av företrädare alltifrån höger till
            vänster på den politiska skalan. Civila, politiska, ekonomiska
            och sociala rättigheter betonas. En del debattörer hyllar den
            amerikanska demokratins förträfflighet, andra har Kuba som sitt
            ideologiska föregångsland.
          </note>
          <note>
            I folkrätten sätts ofta staters suveränitet före de mänskliga
            rättigheterna. Som kristdemokrat känns det oerhört viktigt att
            få slå fast att vi arbetar för människans okränkbara värde. Alla
            människor ska omfattas av likvärdiga rättigheter oavsett nationalitet,
            hudfärg, kön, ålder eller sexuell läggning. Värderingar som finns
            nedskrivna i bl.a. FN:s olika deklarationer om de mänskliga rättigheterna
            och andra folkrättsbundna traktat måste utgöra rättesnöre för
            oss alla. Här får vi inte vara rädda för att föra fram kritik
            mot vare sig oss själva eller andra regeringar.
          </note>
          <note>
            Att den svenska regeringen ännu inte har tagit fram en handlingsplan
            för mänskliga rättigheter trots att alla FN:s medlemsländer har
            uppmanats därtill vid
          </note>
          <note>
            FN-konferensen i Wien 1993 är ett tecken på nonchalans. Här bör
            den svenska regeringen lära av den kristdemokratiskt ledda regeringen
            i Norge, som nyligen presenterade en utmärkt MR-handlingsplan,
            en handlingsplan där man både granskade MR-
          </note>
          <note>
            situationen i sitt eget land och lade fast riktlinjer för
          </note>
          <note>
            MR-frågorna i utrikespolitiken.
          </note>
          <note>
            Att våga kritisera det egna samhället samtidigt som man gör en
            god ansats att sätta människovärdet i fokus för hela den norska
            utrikespolitiken ger en hög trovärdighet. Anna Lindh, lär av Norge
            i detta avseende.
          </note>
          <note>
            Fru talman! Det är dags att Sverige på allvar betonar värderingar
            och riktar in sig på den enskilda människans situation och utveckling
            i utrikespolitiken och därmed sätter människovärdet i centrum
            i det internationella arbetet.
          </note>
          <note>
            Det måste gälla hela området från utvecklingssamarbete till handels-
            och säkerhetspolitik. Vi står inför oerhörda utmaningar inom det
            globala miljöarbetet, något som berör såväl människors överlevnad
            som våra möjligheter till ett värdigt liv.
          </note>
          <note>
            Då Kristdemokraterna deltog i fyrpartiregeringen
          </note>
          <note>
            1991-1994 genomfördes en praktisk effektivisering och integrering
            av biståndspolitiken genom en samordning med den diplomatiska
            utrikespolitken. Det steg som nu måste tas är av politisk karaktär
            och är betingat av medborgarnas krav på en miljö som är både hållbar
            och mera jämlik.
          </note>
          <note>
            Det gäller att föra in handelspolitiken och de exportfrämjande
            åtgärderna fullt ut i utrikesrelationerna samt att integrera de
            viktiga miljöfrågorna.
          </note>
          <note>
            Vi vet att fria marknadskrafter och strikt frihandel inte löser
            de svåra miljöproblemen som världen står inför. Här måste miljöpolitikens
            innehåll vävas ihop med bistånds-, utrikes- och handelspolitik.
            Utrikespolitiken måste få ett socialt perspektiv och ansvar.
          </note>
          <note>
            Personal inom såväl Regeringskansliet som Utrikesdepartementet
            måste i större utsträckning besitta en kompetens med ett sådant
            innehåll. Den nya världsordningen ställer krav på vår utrikespolitiska
            anpassning.
          </note>
          <note>
            Fru talman! De mänskliga värderingarna måste genomsyra även säkerhetspolitiken.
            Vi har alltför länge gömt oss bakom principer om staters suveränitet
            och deras inre angelägenheter.
          </note>
          <note>
            I FN:s säkerhetsråd har man alltför länge vägt dessa principer
            före principer om mänskliga rättigheter. Detta är fel. Det är
            inte stater som ska skyddas i världssamfundet, utan det är människor.
          </note>
          <note>
            Varje stat som har ratificerat MR-deklarationer har enligt folkrätten
            en skyldighet att skydda sina invånare mot hot och främja mänskliga
            rättigheter.
          </note>
          <note>
            När så inte sker måste omvärlden reagera och komma till undsättning.
          </note>
          <note>
            Vid grova brott krävs även väpnade insatser, och ibland mot den
            inhemska regeringens samtycke. Här får världssamfundet inte paralyseras
            av en föråldrad vetorätt i FN:s säkerhetsråd eller dra sig undan
            av maktpolitiska skäl. Vi har en etisk förpliktelse att efter
            största möjliga förmåga tillsammans skydda människors rättigheter.
            Att vara neutral mot människors lidande är oacceptabelt.
          </note>
          <note>
            Säkerhetspolitiken måste få så många instrument till sitt förfogande
            som möjligt för att motverka dagens och morgondagens hotbilder
            gentemot den enskilda människan.
          </note>
          <note>
            De konfliktförebyggande insatserna genom den preventiva diplomatin
            spelar en avgörande roll för att undvika att väpnade konflikter
            bryter ut. Regeringens nya handlingsprogram Att förebygga väpnade
            konflikter är mycket lovvärt, och vi väntar oss mycket inom detta
            område.
          </note>
          <note>
            Då väpnade konflikter trots allt bryter ut måste vi ha tillräckliga
            instrument för att stoppa mänskligt lidande och humanitära katastrofer,
            en beredskap att återskapa freden. För att bevara och skydda rätten
            till liv krävs en effektiv krishanteringsförmåga och ett effektivt
            försvar för den enskilda människan.
          </note>
          <note>
            Därför stöder vi kristdemokrater utvecklingen inom EU, där såväl
            den civila som den militära krishanteringen förstärks för Europas
            säkerhet, med den transatlantiska länken som den viktigaste militära
            säkerhetsfrämjande institutionen.
          </note>
          <note type="speaker">
            Anf. 5 MARIANNE ANDERSSON (c):
          </note>
          <note>
            Fru talman! Vid millenniets första utrikesdebatt finns det anledning
            att göra en kort tillbakablick på det sekel som vi nyss lämnat
            bakom oss. Det har varit det århundrade då demokratin fick sitt
            stora genombrott. Teknikkutvecklingen har fört människan till
            månen och kopplat ihop människor från jordens alla länder i det
            världsomspännande datanätet Internet.
          </note>
          <note>
            Men det har också varit ett århundrade där två världskrig har
            ägt rum, där ofattbar ondska tagit sig uttryck i form av folkmord,
            massakrer och etnisk rensning.
          </note>
          <note>
            Måtte 2000-talet bli ett fredens sekel till skillnad från
          </note>
          <note>
            1900-talet.
          </note>
          <note>
            För två veckor sedan ägde Stockholms internationella forum om
            Förintelsen rum. Konferensen var ett bidrag till det internationella
            samarbetet om utbildning, hågkomst och forskning om Förintelsen.
            Vi får aldrig glömma, utan vi måste ständigt föra kunskapen om
            den mörka tid i allas vår historia och de ideologier som gjorde
            den möjlig vidare till nya generationer.
          </note>
          <note>
            Nyheterna den senaste tiden om nynazister, deras verksamhet och
            illdåd fokuserar på kardinalfelet i svensk nutidshistoria, nämligen
            att vi aldrig fört in dessa kunskaper i undervisningen. I Sverige
            har vi aldrig undervisat om vårt lands bruna förflutna, vilket
            lett till att vi inte förmått sätta saker och ting in i deras
            historiska sammanhang. Dagens nazister är ideologiska och t.o.m.
            i vissa fall biologiska barnbarn till 1930-talets nationalsocialister.
            Vi är ingalunda ensamma om den bristen. Det mest framträdande
            exemplet är Österrike.
          </note>
          <note>
            Det är hög tid för Sverige som nation att göra upp med sitt bruna
            förflutna och dessutom föra in sanningen om det förflutna i undervisningen,
            annars kommer vi aldrig att kunna bekämpa och besegra rasism,
            antisemitism, nazism och intolerans i dagens samhället. Det är
            vår förhoppning att konferensen blir årligen återkommande och
            då tar upp andra folkmord och illdåd under 1900-talet, folkmordet
            på armenier, kolonialismens offer, kommunismens offer, Kambodja,
            Rwanda, Bosnien och Kosovo för att nämna några. Världen måste
            göra upp med det förflutna för att kunna gå vidare in i 2000-talet.
          </note>
          <note>
            Fru talman! Den europeiska unionen är genom samarbetets bredd,
            djup och intensitet utan tvivel den mest kraftfulla politiska
            och ekonomiska samarbetsorganisationen i Europa i dag. EU:s grundidé,
            att genom ökad integration främja demokrati, välstånd och stabilitet,
            utgör ett historiskt bidrag till fredlig samarbets- och samhällsordning.
          </note>
          <note>
            Sverige har nu varit medlem av EU i fem år och övertar ordförandeskapet
            den 1 januari 2001, dvs.
          </note>
          <note>
            inom mindre än ett år. Det är en stor utmaning. Centerpartiet
            är det parti som tidigast drivit kravet på att regeringen måste
            ha en nationell strategi för ordförandeperioden och att man måste
            planera i tid vilka frågor man ska driva, osv. Regeringens senfärdighet
            på denna punkt är ganska oroväckande för svenskt vidkommande,
            eftersom Sveriges ställning som en konstruktiv och aktiv kraft
            i Europa och globalt kommer att prövas då. Det är också en unik
            möjlighet att förankra EU-arbetet i det svenska samhället, bland
            skolor, föreningsliv, idéburna organisationer och vänorter och
            som kan fungera som kraftkällor i det medborgerliga Europasamarbetet.
            Vi anser att mycket mer kunde ha gjorts mycket tidigare.
          </note>
          <note>
            De frågor som vi tycker måste prioriteras nu när
          </note>
          <note>
            Sverige tar över ordförandeklubban i EU är utvidgningen, institutionella
            reformer, miljöfrågorna, sysselsättningen och jämställdheten.
          </note>
          <note>
            Utvidgningen av EU till länderna i Central- och
          </note>
          <note>
            Östeuropa inklusive Baltikum innebär en historisk möjlighet att
            medverka till ökad stabilitet och säkerhet på vår kontinent. EU-samarbetet
            ska utvecklas i alleuropeisk riktning, och EU ska fungera som
            en brobyggare mellan de länder som är med i gemenskapen och de
            som står utanför.
          </note>
          <note>
            Vi menar att Sverige bör gå i spetsen för att förändra EU:s arbetsformer
            och institutioner. Närhetsprincipen, dvs. principen att besluten
            ska fattas så långt ned och så nära medborgarna som möjligt, måste
            göras till en bärande och fungerande princip.
          </note>
          <note>
            Vi menar också att regeringen bör initiera en fullständig genomgång
            av EU:s fördrag för att förenkla och konsolidera dem och för att
            klargöra lämpliga kompetensområden för unionen, för medlemsstaterna
            samt för regionala och lokala organ.
          </note>
          <note>
            Vidare bör Sverige lyfta fram en strategi för hur en helt ny
            öppenhetskultur skulle kunna genomsyra hela EU-systemet. Jag lyssnade
            på utrikesministern som talade mycket om detta. Det tycker jag
            var bra.
          </note>
          <note>
            När det gäller miljö och hållbar utveckling är det viktigt att
            medlemsländerna tar täten och omsätter de globala miljö- och klimatöverenskommelserna
            från
          </note>
          <note>
            Rio och Kyoto i praktisk handling.
          </note>
          <note>
            Vi menar också att Sverige som ordförande för
          </note>
          <note>
            EU bör stärka samarbetet på jämställdhetens område.
          </note>
          <note>
            Fru talman! EU står nu inför ytterligare en stor regeringskonferens,
            IGC 2000, som syftar till att förbereda och rusta EU för utvidgningen.
            Vikten av att utfallet av denna regeringskonferens blir lyckosam
            tror jag att alla som sätter utvidgningen i första rummet är överens
            om. Det är därför angeläget att koncentrera regeringskonferensens
            agenda till de s.k.
          </note>
          <note>
            Amsterdamresterna - frågorna om kommissionens storlek och sammansättning,
            röstviktningen i ministerrådet samt eventuell ökad användning
            av omröstning med kvalificerad majoritet; detta för att inte försinka
            utvidgningsprocessen.
          </note>
          <note>
            Erfarenhetsmässigt vet vi att det kan ta tid att avgöra och komma
            överens om sådana här politiskt känsliga frågor och att sådant
            lätt kan dra ut på tiden.
          </note>
          <note>
            Därför vill jag redan nu betona att det kan vara klokt att ha
            en beredskap från svensk sida för att IGC-
          </note>
          <note>
            frågorna så att säga spiller över på det svenska ordförandeskapet
            och alltså inte kan avslutas som planerat i Nice i december. Jag
            vill fråga utrikesministern vilken beredskap regeringen har om
            det skulle bli en sådan utveckling att regeringskonferensen drar
            ut på tiden.
          </note>
          <note>
            EU:s agerande i Österrikeaffären har stått i fokus den senaste
            veckan. Från Centerpartiets sida har vi fördömt Haider, hans uttalanden
            och det han står för;
          </note>
          <note>
            det är otvetydigt. Det är viktigt med starka reaktioner för att
            hävda demokratiska värden och det ger en stark signal till nya
            ansökarländer. Jag tänker särskilt på Turkiet. Nu ser de att respekt
            för mänskliga rättigheter gäller alla länder - även de som är
            med, alltså inte bara de som är ansökare - och att det här inte
            är
          </note>
          <note>
            Europas sätt att t.ex. särskilja ett muslimskt land, som
          </note>
          <note>
            Turkiet brukar tycka och framhålla.
          </note>
          <note>
            Däremot är vi nog ganska tveksamma till EU:s sätt att redan nu,
            innan något brott mot EU:s grundlag har begåtts, blanda sig i
            ett medlemslands inre angelägenheter så som har skett. Skälet
            är att det kan vara kontraproduktivt i den meningen att det spelar
            Haider i händerna. Haider är utsedd i demokratiskt val.
          </note>
          <note>
            Frågan är vad som skulle hända om en regeringskris hade utlösts
            och nyval måste hållas. Risken för att Haider skulle ha vunnit
            detta nyval hade varit stor, vilket skulle ha lett till att han
            enligt Österrikes konstitution hade blivit förbundskansler. Den
            risken är något som man måste ha med i den här diskussionen också.
            När mänskliga rättigheter kränks är det självklart absolut avgörande
            att Sverige och EU agerar starkt. På den punkten är vi överens.
          </note>
          <note>
            Jag tänkte också säga något om EMU. Vi har ju valt att stå utanför
            EMU från starten. Jag och Centerpartiet tycker att det är bra.
            De erfarenheter som det hittills varit möjligt att vinna om Sveriges
            relation till
          </note>
          <note>
            EMU visar att ställningstagandet var riktigt. Vi kommer att noga
            följa utvecklingen av valutaunionen och pröva giltigheten i argumenten
            för och mot ett inträde. Vår långsiktiga relation till EMU får
            värderas utifrån de erfarenheter som vi vinner.
          </note>
          <note>
            Förutom utvecklingen inom EMU kommer våra relationer naturligtvis
            att påverkas av hur Storbritannien och Danmark agerar samt av
            hur utvidgningsprocessen i övrigt fortsätter.
          </note>
          <note>
            Vårt beslut att stå utanför EMU innebär att vi nu kan följa utvecklingen
            av valutasamarbetet och dra slutsatser inför framtiden. Ett eventuellt
            beslut om ett svenskt inträde i EMU får inte fattas på lösa grunder.
          </note>
          <note>
            Att först säga vänta och se och sedan rusa i väg lite blint tycker
            vi är lite dumt. Då har vi inte utnyttjat det handlingsutrymme
            som vi skaffat oss och framför allt har vi inte låtit svenska
            folket få tid att bilda sig en uppfattning om EMU-projektet. Ett
            deltagande i
          </note>
          <note>
            EMU måste ha en folklig förankring - det är vi alldeles övertygade
            om. Svenska folkets åsikt uttryckt i en folkomröstning måste vara
            det som avgör om
          </note>
          <note>
            Sveriges förhållande till EMU ska förändras.
          </note>
          <note>
            Fru talman! Sverige måste gå i spetsen för en förnyad folkrätt,
            en folkrätt som står på människornas och de mänskliga rättigheternas
            sida. Mänskliga rättigheter eller kränkningar av dessa utgör inte
            enskilda staters inre angelägenheter. För att förhindra humanitära
            katastrofer eller grova kränkningar av mänskliga rättigheter kan
            inte respekten för nationell suveränitet stå i vägen. Världssamfundet
            har rätt att ingripa i interna konflikter för att värna universella
            mänskliga rättigheter. Ett viktigt led i att legitimera en rätt
            till inblandning när mänskliga värden står på spel var undertecknandet
            av den s.k. säkerhetsstadgan vid
          </note>
          <note>
            OSSE:s toppmöte i Istanbul i november som slår fast principen
            att konflikter inom en stat är allas angelägenhet.
          </note>
          <note>
            Konflikten mellan humanitär intervention och suveränitetsprincipen
            är inte någon ny diskussion. Redan ett sekel före den westfaliska
            freden 1648, då det moderna Europas stater grundlades och suveränitetsprincipen
            etablerades, skrev Thomas More om hur invånarna på den påhittade
            ön Utopia tänker om krig:
          </note>
          <note>
            "De inger sig inte lättvindigt i krigiska företag, endast för
            att försvara sitt land eller för att slå tillbaka fiender som
            ockuperat vänskapligt sinnade länders områden. De tar sig an varje
            folk som lever under tyranni och befriar det med hjälp av sina
            stridskrafter från diktatoriskt förtryck och slaveri. Detta betraktar
            de som en humanitär handling."
          </note>
          <note>
            Fru talman! Syftet med Sveriges säkerhetspolitiska vägval ska
            vara att skapa möjligheter att i alla lägen, och i former som
            vi själva väljer, trygga en handlingsfrihet att - såsom enskild
            stat och i samverkan - kunna utveckla vårt samhälle och bidra
            till fred och säkerhet i omvärlden.
          </note>
          <note>
            Militär alliansfrihet är den ram som med nu kända förutsättningar
            bäst förmår tillgodose svenska säkerhetspolitiska intressen. Rätt
            utnyttjad kan den svenska militära alliansfriheten vara en stor
            tillgång i byggandet av en gemensam europeisk fredsordning. Mycket
            talar för att vår militära alliansfrihet bidrar till ett öppnare
            samarbetsklimat i Östersjöregionen. Vår militära alliansfrihet
            minskar inte vår förpliktelse att föra en aktiv utåtriktad säkerhetsfrämjande
            politik.
          </note>
          <note>
            Tvärtom ska vårt deltagande i internationella civila och militära
            fredsfrämjande insatser stärkas.
          </note>
          <note>
            Den militära alliansfriheten hindrar oss inte heller att delta
            i det framväxande europeiska säkerhetssamarbetet, vilket vi bejakar.
            Den positiva säkerhetspolitiska utvecklingen talar på inget sätt
            för att Sverige bör söka medlemskap i Nato för att på detta sätt
            komma i åtnjutande av militära alliansgarantier. Förre kabinettsekreteraren
            Sverker Åströms inlägg på DN
          </note>
          <note>
            Debatt i går bekräftar det kloka i vår hållning. Neutralitet
            har som begrepp och koncept blivit föråldrat i en ny säkerhetspolitisk
            omvärld. Vi har ingenting emot att det begreppet mönstras ut ur
            den svenska säkerhetspolitiska doktrinen.
          </note>
          <note>
            För Sveriges del är vårt deltagande med såväl civila som militära
            medel på stor bredd i det europeiska samarbetet och vårt bidrag
            till gemensam säkerhetsfrämjande verksamhet och krishantering
            centrala medel för att trygga vår egen säkerhet. Inte minst på
          </note>
          <note>
            Balkan bör Sverige aktivt medverka för att skapa och säkra en
            fredlig och demokratisk utveckling. Vi har tidigare kritiserat
            regeringen och Försvarsmakten för hur ärendet med Kosovostyrkan
            sköttes. Den svenska snabbinsatsstyrkan kom sist på plats, vilket
            var illa, genant, och det får inte upprepas. Att den dessutom
            till delar kan sägas ha kommit till på bekostnad av vår insats
            i Bosnien gör inte saken bättre. Sverige drog ju förra sommaren
            ned på det militära deltagandet i den gemensamma nordisk-polska
            brigaden inom den
          </note>
          <note>
            Natoledda multinationella fredsstyrkan SFOR.
          </note>
          <note>
            Av de uppgifter som vi har kunnat inhämta om situationen i Kosovo
            pekar det mesta på att behoven av en internationell militär närvaro
            kommer att göra sig gällande flera år framöver. I det läget är
            det viktigt att från vårt politiska håll markera en sådan beredskap.
            Det är ett svenskt och europeiskt ansvar att stödja Kosovo och
            Balkan i det svåra återuppbyggnads- och försoningsarbetet.
          </note>
          <note>
            Jag vill till slut fråga utrikesministern om regeringen är beredd
            att ställa upp på Balkan och i Kosovo med en långsiktig närvaro
            om så skulle behövas.
          </note>
          <note type="speaker">
            Anf. 6 KARL-GÖRAN BIÖRSMARK (fp):
          </note>
          <note>
            Fru talman! En sådan här dag som i dag när vi diskuterar utrikespolitik
            kan man naturligtvis fråga sig: Vad är utrikespolitikens yttersta
            syfte? Vad är det utrikespolitiken strävar efter? Hade det varit
            en skoldebatt hade det inte varit någon tvekan om att det var
            skolans bästa som vi hade diskuterat. Hade det gällt försvaret
            hade det varit på ett annat sätt begränsat.
          </note>
          <note>
            Utrikespolitiken blir väldigt vid. Jag skulle ändå vilja koncentrera
            det hela till att utrikespolitik är att förhindra krig. Utrikespolitik
            är att bygga fred, att ge förutsättningar för att trygga en fredlig
            värld.
          </note>
          <note>
            För att nå dithän, för att klara av detta uppdrag fordras det
            att bryta ned gränser mellan människor, folk, länder. Det är ett
            redskap i byggandet av en fredlig värld - bryta ned gränser. Därför
            har jag aldrig förstått partier och företrädare som för en politik
            som är mer isolationistisk och mer för att bygga upp murar än
            att bryta ned gränser.
          </note>
          <note>
            Jag säger detta med personlig erfarenhet. Jag har kommit till
            den åldern nu att jag kan blicka tillbaka några decennier. När
            jag som född västgöte flyttade till Östergötland var det inga
            problem. Det gick mycket bra. Hade jag varit född ett antal hundra
            år tillbaka i tiden hade det varit ett problem. Det var spänningar
            mellan östgötar och västgötar. Det går fortfarande skrönor mellan
            östgötar och västgötar.
          </note>
          <note>
            När jag på 50-talet gjorde min första utlandsresa till Norge
            var jag tvungen att ha ett pass. Det tycker vi är absurt i dag.
            Vi bryter ned gränser. Vi reser till varandra, vi besöker varandra,
            vi jobbar i varandras länder. Det är omöjligt med krig mellan
            nordiska länder i dag. I början av 1900-talet var det inte omöjligt
            med krig mellan Sverige och Norge, det var mycket nära.
          </note>
          <note>
            Nu har vi gått vidare. Vi har äntligen blivit medlemmar i EU.
            Folkpartiet har drivit det i många år, i decennier. Vi är glada
            att vi äntligen blivit medlemmar - för att bryta ned gränser,
            för att bygga ett fredligt Europa, för att öka förståelsen mellan
            människor.
          </note>
          <note>
            Och vi går vidare. Vi önskar få in fler medlemmar. Vi tycker
            att det är en av de viktigaste uppgifterna nu när vi går in som
            ordförande nästa år, 2001, att utvidgningen fortsätter, att vi
            skapar de rätta förutsättningarna för detta. Bryt ned gränser!
          </note>
          <note>
            Det finns en yrkesgrupp som har satt det som sitt emblem: Läkare
            utan gränser. De vill inte se några gränser. Humaniteten känner
            inga gränser. De arbetar där det är som svårast.
          </note>
          <note>
            Jag lyssnade till James Orbinski, som höll talet i
          </note>
          <note>
            Oslo den 10 december förra året när Läkare utan gränser fick
            Nobels fredspris. Han sade följande:
          </note>
          <note>
            "Om konflikter och krig är staternas angelägenheter så är brotten
            mot humanitetens lagar, krigsförbrytelser och brott mot mänskligheten
            inte bara något som angår oss alla, utan också ett ansvar som
            bäres av alla stater." Och han fortsatte så här:
          </note>
          <note>
            "Humanitära insatser är inte ett redskap för att avsluta krig
            och skapa fred. Det är ett medborgarnas svar på politikernas misslyckande.
            Det faktum att det, i det korta perspektivet, finns behov av humanitära
            insatser är i sig bevis för att ett sådant politiskt ansvar måste
            tas."
          </note>
          <note>
            Hans budskap är att politikerna och utrikespolitiken måste skapa
            sådana förutsättningar att Läkare utan gränser inte behövs. Det
            är visionen.
          </note>
          <note>
            Det är, som det har sagts här tidigare, civilbefolkningen, medborgarna,
            den lilla enskilda människan som kommer i kläm i krigssituationer,
            och krigssituationer blir det alltmer inom länder. Folkrätten
            måste därför lyftas upp, och det har också utrikesministern gjort
            i sin deklaration, vilket jag välkomnar. Det är bra. Vi har haft
            interpellationsdebatter här på det temat under årens lopp. Jag
            har bl.a. interpellerat just när det gällt frustrationen att FN
            inte kan ingripa. Jag har då refererat till Carlsson-Ramphal-rapporten,
            som förre statsministern Ingvar Carlsson varit med och skrivit.
            Där finns öppningar för att ändra i FN-
          </note>
          <note>
            stadgan för att ge FN mera kraft. Nu har jag förstått i diskussionen
            att det näst intill är omöjligt att ändra i
          </note>
          <note>
            FN-stadgan, för att man tror att man river upp för mycket av
            annat. Man vet inte riktigt var man skulle hamna i slutändan.
            Men i vilket fall som helst har
          </note>
          <note>
            Carlsson-Ramphal-rapporten haft det goda med sig att den har
            satt fart på en mycket viktig diskussion.
          </note>
          <note>
            Man kan inte längre hänvisa till att det är statens inre angelägenhet
            hur man behandlar sitt eget folk utan världssamfundets. Grupper
            av stater måste ibland gripa in, som vi har sett i Europa under
            senare år.
          </note>
          <note>
            En modern folkrätt måste i högre grad stå på människornas, medborgarnas
            sida, inte bara på staternas sida, precis så som James Orbinski
            framhöll i sitt tal i Oslo. Läkare utan gränser - politik utan
            gränser.
          </note>
          <note>
            Fru talman! Om ett år övertar Sverige ordförandeskapet för EU.
            Det innebär många och svåra uppgifter att ta hand om. Men ordförandeskapet
            innebär även chans till profilering och möjlighet att påverka
            inriktningen på politiken i EU. För att lyckas med ordförandeskapet
            måste vi vara väl förberedda på vår uppgift, sätta upp klara och
            tydliga mål och ange vad vi vill uppnå. Jag välkomnar de kontakter
            som både statsministern och utrikesministern nu tar med de olika
            partierna i Sveriges riksdag för att lägga upp planer för hur
            vi ska arbeta med ordförandeskapet nästa år. Det blir inte bara
            en regeringens angelägenhet utan bör på något sätt vara, för att
            vara helt tydlig, svenska folkets angelägenhet.
          </note>
          <note>
            EMU-frågan måste lösas. Här har vi tyvärr tappat tempo i Sverige,
            mycket beroende på regeringens tövande i denna fråga. Vi förstår
            varför. Man är oense i regeringen när det gäller det tredje steget
            i EMU.
          </note>
          <note>
            Det har förlamat. Det är klart att det hade varit en helt annan
            situation för Sverige om vi nu när vi blir ordförande hade kunnat
            göra det med full kraft, så att när finansministrarna ska träffas
            hade den svenske finansministern Bosse Ringholm kunnat vara ordförande.
            Nu får han lämna över klubban till den belgiske finansministern.
            Själv får Bosse Ringholm sitta utanför dörren och bara gissa vad
            man diskuterar där inne.
          </note>
          <note>
            Det är naturligtvis olyckligt.
          </note>
          <note>
            Jag ser att utrikesministern har publicerat en artikel i Dagens
            Nyheter av i dag. Så jag ska inte anklaga utrikesministern, eftersom
            jag förstår att Anna Lindh är för att Sverige ska gå med i EMU.
            Men jag hoppas att utrikesministern i fortsättningen har större
            framgång med att övertyga de av sina kolleger i regeringen som
            strävar emot. Som sagt, vi tappar tempo i den frågan och det påverkar
            vårt ordförandeskap.
          </note>
          <note>
            Jag har talat mycket om gränser. En gräns som alltid har oroat
            mig och som jag fortfarande känner oro för är om EU sätter upp
            gränser mot resten av världen. Det får inte bli en Fästning Europa.
            EU
          </note>
          <note>
            måste föra en generös, genomtänkt, solidarisk asylpolitik och
            en framsynt biståndspolitik. I det sammanhanget har jag också
            lite kritik mot regeringen.
          </note>
          <note>
            Enligt min och Folkpartiets mening har EU fortfarande alltför
            mycket kontakt med sina gamla koloniala vänner. Det ska vara fattigdomskriteriet
            som avgör vilka länder som EU ska arbeta med, inte vilka historiska
            band det finns. Den kretsen måste alltså utvidgas.
          </note>
          <note>
            Sedan har vi i Sverige också tappat tempo i biståndspolitiken,
            som jag ser som en investering i framtiden i en fredlig värld.
            Tillsammans med Vänsterpartiet och Miljöpartiet har regeringen
            kraftigt sänkt biståndet. För tre decennier sedan fattade riksdagen
            ett beslut om att 1 % av bruttonationalprodukten skulle gå till
            bistånd. Detta har tyvärr den socialdemokratiska regeringen svikit.
            Med den ökningstakt som man nu har i biståndet skulle det ta 40
            år innan vi är där.
          </note>
          <note>
            Folkpartiet har lagt fram ett förslag för riksdagen att man ska
            vara tillbaka till enprocentsmålet minst inom en tioårsperiod.
            Det tycker vi borde vara rimligt, och det har vi också lagt fram
            budgetförslag om.
          </note>
          <note>
            När det gäller säkerhetspolitiken vill jag citera det som Sverker
            Åström skrev i gårdagens Dagens Nyheter. Han skrev så här: "Det
            är uteslutet att regeringen i utrikesdebatten den 9 februari skulle
            inskränka sig till att mekaniskt upprepa formeln från 1992, vilken
            var anpassad efter det kalla kriget och som nu är hopplöst förlegad."
            Och vad gör utrikesministern?
          </note>
          <note>
            Jo, just detta, dvs. upprepar den gamla formeln.
          </note>
          <note>
            Jag vill ställa en fråga till utrikesministern. Det har tidigare
            sagts att vice statsministern näst intill har bejakat Sverker
            Åströms uttalande. Vad säger utrikesministern? Är det inte dags
            för en omformulering?
          </note>
          <note>
            Vi har lämnat begreppet neutralitet bakom oss.
          </note>
          <note>
            Sverige ingår ju i en mängd allianser. Folkpartiet vill gå ytterligare
            ett steg. Neutraliteten är passerad och historisk, men vi ska
            vara beredda att ingå i allianser.
          </note>
          <note>
            Det är väl ingen hemlighet att Folkpartiet har fattat beslut
            om att stödja ett svenskt medlemskap i Nato.
          </note>
          <note>
            Nato är den kraft som under sista delen av 1900-
          </note>
          <note>
            talet har varit aktör och på olika sätt med mycket offer från
            USA hjälpt till i Europa. Hur många amerikaner är det inte som
            har fått sätta livet till för Europas skull? Nu kommer länderna
            i Baltikum och Finland att söka medlemskap i Nato. Då är det naturligt
            att också Sverige gör det. Det finns andra länder i
          </note>
          <note>
            Europa som redan har kommit med i Nato, t.ex. Polen. Det var
            ett stort steg för att skapa stabilitet i Europa.
          </note>
          <note>
            Jag skulle vilja att utrikesministern kommenterade min fråga,
            dels när det gäller biståndet och den låga profil som regeringen
            har därvidlag, dels när det gäller neutraliteten och hur utrikesministern
            ser på det framtida alliansbyggandet i Nato.
          </note>
          <note type="speaker">
            Anf. 7 MARIANNE SAMUELSSON (mp):
          </note>
          <note>
            Fru talman! Jag vill inleda med att instämma i det som Biörsmark
            sade, att fred är oerhört viktigt och att vi aldrig får förtröttas
            i vår kamp för fred och nedrustning. Förutsättningarna för att
            vi ska kunna ha fred är att vi har en hållbar miljö och en livskraftig
            jord som gör det möjligt för en allt större växande befolkning
            att överleva.
          </note>
          <note>
            På en jord med begränsade resurser är vi alla beroende av varandra.
            Världen står inför gigantiska utmaningar i form av kraftiga befolkningsökningar,
            storskalig miljöförstöring, minskad bördighet samt brist på vatten
            och livsmedel. Detta skapar naturligtvis lätt konflikter.
          </note>
          <note>
            Den konkurrens om jordens resurser som detta innebär skapar alltså
            ökade spänningar och konflikter.
          </note>
          <note>
            De politiska ledarna, regeringarna och de internationella organen
            måste ta sitt ansvar liksom vi enskilda medborgare. En solidarisk
            livsstil ställer i sin tur stora krav på förändringar i vårt samhälle.
          </note>
          <note>
            Vi behöver resurseffektiv industri och nya lösningar på energiproduktion
            och energianvändning.
          </note>
          <note>
            Transportsystemen måste förändras och likaså livsmedelsproduktionen.
            Ur ett globalt miljö- och rättviseperspektiv är det nödvändigt
            att den rika världen skyndar mot ett kretsloppssamhälle.
          </note>
          <note>
            En rad viktiga miljöpolitiska frågor såsom försurningen, övergödningen
            av haven, uttunningen av ozonskiktet, ökningen av växthusgaser
            i atmosfären är internationella eller globala problem. För att
            lösa dessa miljöproblem behövs ett omfattande internationellt
            samarbete. Internationella avtal och konventioner är viktiga och
            bör utvecklas genom att man till ett undertecknande kopplar kontrollmekanismer
            och bindande beslut.
          </note>
          <note>
            På global nivå är FN en naturlig samarbetsorganisation som i
            betydligt större utsträckning borde användas även i miljöarbetet.
            En reformering av FN-
          </note>
          <note>
            stadgan som möjliggör detta är naturligtvis mycket angeläget
            för att man ska få ett effektivt internationellt samarbete.
          </note>
          <note>
            Fru talman! Kommer utrikespolitiken under 2000-
          </note>
          <note>
            talet att skilja sig mycket från den som har förts under
          </note>
          <note>
            1900-talet? Om vi ser bakåt har det varit stora förändringar
            när det gäller våra svenska kontakter med omvärlden, hur jordens
            resurser ser ut i dag, vad vi kan vänta oss av morgondagen och
            vad vi haft att ta ställning till.
          </note>
          <note>
            Dagens värld har krympt, hör vi ofta, men den har också gett
            oss större möjligheter att t.ex. resa. Det går snabbare och det
            är fler som reser. Det finns stora skillnader mellan hur vi i
            dag åker över Atlanten till
          </note>
          <note>
            USA och den resa som vi har hört om i Vilhelm Mobergs beskrivning
            av utvandrarna och deras situation.
          </note>
          <note>
            Men anledningen till resan är också annorlunda. Våra förfäder
            utvandrade för att möjligheterna att överleva på de småländska
            tegarna var otillräckliga. Det gick inte att försörja familjen
            på det som jorden gav. Tyvärr ser det fortfarande lika illa ut
            på många håll på vår jord. Många människor tvingas fly för sin
            överlevnads skull, ibland av politiska skäl. Krig och förtryck
            av åsikter är vanliga, alltför vanliga, flyktskäl.
          </note>
          <note>
            Men vi ser också hur det antal som tvingas fly för miljöns skull
            ökar.
          </note>
          <note>
            Fru talman! Krig har det historiskt sett alltid varit någonstans.
            Trots ökande kontakter människor emellan fortsätter krigen. Krigen
            mellan nationer är i dag kanske inte så många men allt vanligare
            inom länder.
          </note>
          <note>
            Här måste regeringen arbeta för att ändra FN-stadgan så att det
            blir möjligt att ingripa i ett tidigt skede.
          </note>
          <note>
            Early warning system måste kunna användas. Man måste också utveckla
            kompetens och kunskap när det gäller konfliktlösning och konfliktförebyggande
            åtgärder, och naturligtvis måste nedrustningsarbetet intensifieras.
          </note>
          <note>
            Kampen för mänskliga rättigheter och för en rättvis värld där
            människor kan mötas i fredlig samverkan får aldrig förtröttas.
            Det är viktigt att tydligt och i tid markera mot det som strider
            mot de mänskliga rättigheterna, förtryck och ofred. Men det gäller
            inte bara att göra det på den internationella arenan, utan vi
            måste också göra det i vår egen närmiljö. Lär vi inte t.ex. våra
            barn att möta varandra utan mobbning, slag och strid, ja, då är
            det inte lätt att tro på en fredlig värld.
          </note>
          <note>
            Vi måste också blicka framåt och ut över världen, hur den ser
            ut i dag och hur vi ska möta morgondagen.
          </note>
          <note>
            Vi kan se att miljösituationen har försämrats. De senaste åren
            har vi kunnat notera att miljökatastroferna har ökat kraftigt
            med orkaner, jordbävningar, översvämningar - ja, det finns en
            mängd tecken på att vår miljö är hotad. Detta måste vi naturligtvis
            ta på största allvar. Vi får inte blunda för verkligheten utan
            våga tala om vad som behöver göras. Vi måste våga visa på att
            det nu är dags att gå från ord till handling och se till att vi
            kan förebygga och rädda den miljö som vi alla är beroende av,
            för vi har bara en enda jord, och det är den vi alla ska kunna
            leva på. Vi har också ett ansvar för kommande generationer och
            hur de ska kunna leva på vår enda jord.
          </note>
          <note>
            Jag tycker att det är mycket intressant att lyssna på barn. Jag
            tror att vi som politiker borde lyssna mycket oftare på barn.
            Om man frågar barn vad det är som de bekymrar sig för, vad de
            tror kommer att kunna vara farligt, är det ofta två saker som
            de pekar tydligt på: rädslan för krig och rädslan för miljöförstörelse.
          </note>
          <note>
            Ibland skulle jag önska att vi, liksom barnen, vågade se bort
            från alla dessa om och men och besvärligheter när det gäller att
            göra förändringsarbetet och vara radikala och säga att nu är det
            dags att vi vidtar åtgärder innan det är för sent. Nu har vi tillräckligt
            många larmrapporter som talar om att vår miljö är hotad, att klimatet
            förändras, att vi står inför gigantiska hot. Vi kan inte fortsätta
            att leva med den livsstil som vi har i dag och samtidigt mena
            att kommande generationer ska ha rättigheter och möjligheter att
            bo och leva på vår jord.
          </note>
          <note>
            Jag läste och lyssnade på utrikesministerns och regeringens deklaration,
            och om väldigt mycket av den kan man säga: Javisst, så tycker
            nog väldigt många av oss i allmänhet. Det här låter väl bra. Samtidigt
            saknade jag ett mer omfattande förslag när det gäller miljösidan
            och miljöarbetet. Det kom ganska sent. Inte ens när jag läser
            om prioriterade frågor inför EU-ordförandeskapet kan jag se att
            det med tydlighet är miljöfrågorna som regeringen tänker prioritera.
          </note>
          <note>
            Därför skulle jag vilja fråga utrikesministern hur prioriteringen
            kommer att vara inför regeringskonferensen. Det är ju ganska många
            allmänna frågor som tas upp, men alla frågor brukar ju inte hinnas
            med. Då är frågan var i prioriteringsordningen regeringen placerar
            miljöfrågorna inför regeringskonferensen.
          </note>
          <note>
            Den svenska utrikespolitiken kan man säga har stått på tre ben
            när det gäller det internationella samarbetet: biståndet och solidariteten
            med de fattiga, fred- och nedrustningsarbetet och miljöfrågorna.
            I
          </note>
          <note>
            dag känner jag att den här trebeningen är lite skranglig. Det
            känns ungefär som när jag som scout var på scoutläger där man
            hade en trebening att göra upp sin eld på. De sista dagarna på
            scoutlägret stod den inte lika stabilt som den gjorde när vi byggde
            upp den.
          </note>
          <note>
            Jag tycker att regeringens agerande på dessa områden är lite
            skakigt, inte minst när det gäller biståndet. Kommer vi i den
            ekonomiskt starkare situation som alla talar om att vi har i dag
            i vårt land att få se en ökad prioritering på biståndssatsningarna?
            Är biståndet en prioriterad fråga?
          </note>
          <note>
            När det gäller fred och nedrustning har jag en fråga om vapenexport.
            Vi har sett en mycket, som jag tycker, aggressiv marknadsföring
            av JAS internationellt, inte minst i områden där man verkligen
            kan ifrågasätta om det är en vapenupprustning som behövs, t.ex.
            i Sydafrika. Vi har också sett kampanjen mot Chile och en del
            av forna öststater. Är det så att fred och nedrustning också blir
            naggat i kanten av vårt eget ekonomiska intresse att sälja JAS?
          </note>
          <note>
            Sedan miljösituationen: Kommer den att vara en prioriterad fråga
            för regeringen framöver? Kommer man att kämpa för kretsloppsanpassning,
            skatteväxling och andra viktiga delar för att klara en långsiktigt
            hållbar miljö?
          </note>
          <note>
            Det finns ett kinesiskt ordspråk som säger ungefär att vackra
            tal kokar inget ris.
          </note>
          <note>
            Är det så att vi talar vackert men att det är långt från ord
            till handling? Är vi villiga att ta konsekvenserna av den situation
            som vi i dag lever i med bl.a.
          </note>
          <note>
            de gigantiska miljöhot som vi står inför?
          </note>
          <note type="speaker">
            Anf. 8 Utrikesminister ANNA LINDH (s):
          </note>
          <note>
            Herr talman! Till att börja med vill jag konstatera att det är
            positivt att det råder enighet kring så många viktiga frågor här
            i kammaren. Vi kan se en bred samsyn t.ex. kring frågorna om mänskliga
            rättigheter;
          </note>
          <note>
            de frågorna blir också allt viktigare.
          </note>
          <note>
            Därför är det kanske lite förvånande att Göran
          </note>
          <note>
            Lennmarker som huvudfråga i sitt anförande just valde en MR-fråga
            och försvarade den österrikiska regeringen.
          </note>
          <note>
            Låt oss börja med historieskrivningen! Vilka var det som spräckte
            koalitionen mellan socialdemokraterna och de konservativa? Det
            var de konservativa som krävde finansministerposten. Men finansministerposten
            var ändå inte viktigare än att man redan efter ett par dagars
            förhandlingar med Haider gav finansministerposten till Haiders
            parti. För oss andra som såg det från sidan förstärkte det onekligen
            intrycket av att det hela var ett spel från de konservativas sida
            i Österrike och att de egentligen hela tiden hade spelat under
            täcket med Haider. Förhandlingarna med Haider gick väldigt snabbt,
            trots att de konservativa i Österrike fick många varningar. Det
            var ju inte en blixt från en klar himmel när EU:s andra fjorton
            medlemsländer reagerade. Guterres hade ringt flera gånger till
            Schüssel. Han hade varnat honom för konsekvenserna, och de konservativa
            i Österrike valde medvetet isoleringen. Det var viktigare att
            få makten. Jag tycker inte att politiker ska bli så hungriga efter
            makten.
          </note>
          <note>
            Vilka var då de drivande? Det var faktiskt Göran
          </note>
          <note>
            Lennmarkers och Bo Lundgrens partikamrater. Det var Chirac i
            Frankrike. Det var Aznar i Spanien tillsammans med den Belgiska
            regeringen. Varför?
          </note>
          <note>
            Aznar i Spanien har så nyligen själv fått uppleva en diktatur
            och vad en sådan innebär. Frankrike och
          </note>
          <note>
            Belgien har stora främlingsfientliga partier och var rädda för
            att en regeringsmedverkan av Haiders parti i
          </note>
          <note>
            Österrike skulle legitimera och sprida främlingsfientliga partier
            till fler regeringar i Europa. En av Göran
          </note>
          <note>
            Lennmarkers partivänner i Europaparlamentet, som hårt argumenterade
            för Europaparlamentets resolution, citerade häromdagen ur partiprogrammet
            för
          </note>
          <note>
            FPÖ. Där definierar man fosterland som ett territorium, en kultur,
            en ras.
          </note>
          <note>
            Observera att vi inte har beslutat om några gemensamma EU-åtgärder
            eller några sanktioner mot
          </note>
          <note>
            Österrike. Österrike får naturligtvis välja vilken regeringen
            man vill. Men vi som tycker att EU inte bara handlar om gemensam
            handel utan också om gemensamma värderingar vill inte ha samma
            politiska kontakter med politiker från en Haiderregering som vi
            har med övriga EU-politiker, eftersom vi inte har samma förtroende
            för en regering som styrs av Haider. Har moderaterna ett sådant
            förtroende? Jag hoppas inte det.
          </note>
          <note>
            Vi kan se att den svenska regeringen i det här avseendet har
            sällskap av regeringar av olika partifärg i alla andra europeiska
            länder. Det har redan fått effekter. Den nya regeringen har tvingats
            skriva på en rad försäkringar kring MR-frågorna. Österrike har
            världens ögon på sig nu. Och man kommer säkerligen att föra en
            acceptabel politik just därför att man står i strålkastarljuset.
            De konservativa i EU är drivande.
          </note>
          <note>
            USA kallar hem sin ambassadör. Sedan gör de svenska moderaterna
            stödet till Österrikes regering till huvudfråga i den utrikespolitiska
            debatten. Jag är förvånad, för att använda diplomatspråk.
          </note>
          <note>
            Vilka kontakter hade Göran Lennmarker med partiet i Österrike?
            Vilka kontakter hade Bo Lundgren med partiet i Österrike? Ni tillhör
            ändå samma international. Jag talade med era partikamrater under
            förhandlingarna för att försöka övertyga dem om att avstå. Vad
            gjorde ni? Föreslog ni att de skulle gå vidare? Föreslog ni att
            de skulle avstå? Eller är ni så utanför den europeiska diskussionen
            att ni över huvud taget inte hade kontakt med det österrikiska
            partiet?
          </note>
          <note>
            Sedan tycker jag att det är viktigt att framhålla det som Marianne
            Andersson också påpekade. När EU
          </note>
          <note>
            agerar mot Turkiet och mot kandidatländer och när vi ställer
            hårda krav på andra länder när det gäller mänskliga rättigheter
            är det viktigt att vi kan visa att vi ställer samma krav inom
            EU som vi ställer på kandidatländer.
          </note>
          <note>
            Därmed vill jag lämna Österrike och gå över till en annan av
            våra diskussionsfrågor: säkerhetspolitiken. Folkpartiet har ju
            här tagit något av en särställning med kravet på ett svenskt Natomedlemskap.
            Jag förstår dock fortfarande inte riktigt varför. Tror ni att
            det skulle öka säkerheten i Sverige? Det skulle det knappast göra.
            Tror ni att det skulle öka säkerheten i vår del av Europa? Det
            skulle det inte göra. Skulle det öka Sveriges möjligheter att
            agera för nedrustning och kärnvapennedrustning? Nej, tvärtom.
            Vill Nato att Sverige söker medlemskap? Vill de andra Natoländerna
            att Sverige söker medlemskap? Det vill de förmodligen inte. När
            Lars Leijonborg häromdagen skrev i en artikel att vi borde söka
            tillsammans med
          </note>
          <note>
            Finland ska man komma ihåg att den finska regeringen och den
            nyvalda presidenten i Finland, Tarja Halonen, väldigt tydligt
            har uttalat sig för en fortsatt militär alliansfrihet.
          </note>
          <note>
            Jag tycker att det är viktigt att komma ihåg att alliansfriheten
            är en styrka och inte en belastning. Det var bl.a. alliansfriheten
            som gjorde det möjligt för
          </note>
          <note>
            Carl Bildt och Martti Ahtisaari att göra fredsinsatser på Balkan.
            Den bidrar till säkerheten i Nordeuropa, och den ökar möjligheterna
            för Sverige att t.ex. agera aktivt när det gäller kärnvapennedrustningen.
          </note>
          <note>
            Sedan har vi då frågan om neutraliteten. Jag vill påminna om
            att det i utrikesdeklarationen sedan flera år tillbaka står att
            vårt land ska kunna vara neutralt.
          </note>
          <note>
            Är vi militärt alliansfria finns det ju en möjlighet att vara
            neutrala. Det är vi själva som väljer. Folkrättsligt spelar det
            i och för sig ingen roll om det står där, men frågan är om vi
            kommer att utnyttja möjligheten att vara neutrala om ett grannland,
            Norge eller Estland, angrips eller om ett EU-land angrips. Det
            är inte troligt. Politiskt är vi ju inte neutrala. Sverige har
            aldrig varit värdeneutralt. Olof Palme var väl den siste man kunde
            beskylla för att vara värdeneutral. Politiskt är vi med i en allians,
            EU. Men i säkerhetspolitiken måste vi också våga tänka på det
            otänkbara. Vad händer om vi mot all förmodan skulle få en stor
            konflikt i Europa, om europeiska säkerhetsstrukturer och andra
            strukturer skulle bryta samman? Då är neutraliteten den sista
            försvarslinjen. Vi påminner om det otänkbara genom att också påminna
            om att vi skulle kunna vara neutrala.
          </note>
          <note>
            Jag kan försäkra Göran Lennmarker och andra om att det inte är
            någon strid om säkerhetspolitiken i den svenska regeringen. Jag
            tycker egentligen inte att diskussionen är så dramatisk. Den förändrar
            inte så mycket i sak. Det är också viktigt att komma ihåg att
            det inte är en regeringen som med ett pennstreck ska förändra
            en säkerhetspolitisk doktrin, utan det ska ske genom en bred säkerhetspolitisk
            debatt i riksdagen, och i sak är den svenska regeringens uppfattning
            att vi är militärt alliansfria och så ska förbli. Då finns det
            alltid, om det står i stenskrift eller inte, en möjlighet att
            också välja neutraliteten.
          </note>
          <note>
            Men den stora och intressanta diskussionen i dag handlar egentligen
            inte om de gamla f.d. invasionshoten, om krig i Europa, utan den
            handlar just om hur vi ska kunna förhindra att kriser, krig och
            konflikter utvecklas, hur vi ska kunna arbeta med att förebygga
            kriser och konflikter både i vårt närområde i Europa och i världen
            i övrigt.
          </note>
          <note>
            Här kan vi också se en fantastisk utveckling i EU.
          </note>
          <note>
            Hela arbetet där med förebyggande åtgärder och krishantering
            gör att vi förhoppningsvis ska slippa se att kriser och krig liknande
            dem i Kosovo upprepas.
          </note>
          <note>
            Genom värdegemenskap, genom ett förebyggande arbete och genom
            ingripanden både med civila polisinsatser i civila katastrofer
            och med fredsstyrkor i militära sammanhang i samarbete med FN
            kan EU
          </note>
          <note>
            och Europa bidra till att vi får stabilitet, fred och säkerhet
            i vårt närområde och i övriga Europa. Den diskussion som vi bör
            fortsätta att föra gäller hur vi ska kunna fortsätta att utveckla
            Europa till en fredens kontinent.
          </note>
          <note>
            Jag kan här beklaga att inte Miljöpartiet och
          </note>
          <note>
            Vänstern på samma aktiva sätt vill delta i den debatten. Jag
            får återkomma till övriga frågor i nästa replik.
          </note>
          <note type="speaker">
            Anf. 9 GÖRAN LENNMARKER (m):
          </note>
          <note>
            Herr talman! Det är beträffande neutraliteten intressant att
            notera att flera i kammaren har tyckt att det är dags att skrota
            detta begrepp. Jag noterar särskilt att Marianne Andersson tyckte
            det. Jag vet också att det finns ledamöter av regeringen som vill
            göra det. Det är väl så att utrikesministern och delar av regeringen
            är släpankare i denna process. Jag får hoppas att vi nästa år
            slipper se den formulering som vice statsministern och andra nu
            är överens om att man kan släppa.
          </note>
          <note>
            Jag noterar också att utrikesministern inte kommenterade frågan
            om militära samövningar med
          </note>
          <note>
            Ryssland under pågående Tjetjenienkrig. Jag hoppas att utrikesministern
            vill kommentera denna väldigt viktiga fråga.
          </note>
          <note>
            Låt oss också konstatera att hela den österrikiska regeringsfrågan
            lätt kunde ha avgjorts om det österrikiska socialdemokratiska
            partiet hade konfirmerat den överenskommelse som det redan har
            skrivit under. Då hade frågan över huvud taget inte kommit upp.
            Nu gjorde man inte det, och därmed sprack möjligheterna att bilda
            en regering med de två andra partierna vid sidan av Frihetspartiet.
            Det borde man ha diskuterat på EU:s allmänna råds möte för 14
          </note>
          <note>
            dagar sedan.
          </note>
          <note>
            Jag förstod inte om utrikesministern sov under detta möte eller
            om man tyckte att frågan är så oviktig att man inte skulle ta
            upp den inom EU. Man kan inte å ena sidan hävda att det är en
            viktig fråga för EU, å andra sidan inte ens ta upp den. Den var,
            precis som utrikesministern sade, tydlig och klar. Den fanns där.
          </note>
          <note>
            Jag noterar också att utrikesministern inte dementerade uppgiften
            om komplotten. I den internationella pressen sägs det att det
            var ett initiativ från
          </note>
          <note>
            Österrike. Det vore bra om utrikesministern dementerade detta.
          </note>
          <note>
            Ska JAS-försäljningen bedrivas med Österrike eller inte under
            den här isoleringen?
          </note>
          <note>
            Slutligen: Vad är det som Österrike nu ska uppnå för att den
            svenska blockeringen av Österrike ska upphöra? Är det ett nyval
            som utrikesministern och regeringen vill ha i Österrike, eller
            vill man att de österrikiska socialdemokraterna ska ompröva sitt
            nej?
          </note>
          <note>
            Eller finns det någon annan lösning, som jag inte kan se, eller
            något annat som regeringen vill åstadkomma?
          </note>
          <note>
            Detta, herr talman, om utrikesministerns replik.
          </note>
          <note>
            Låt mig ta upp en fråga som jag tror är viktig, nämligen frågan
            om det förflutna. Det finns en aspekt av det förflutna i Sverige
            som vi nu bör fokusera kring, och det gäller den neutralitetspolitik
            som Sverige drev under andra världskriget. Det var en politik
            som innebar att vi tillät transitering av trupper under en period
            när folkmord bedrevs. Det var inte enskilda stackars förvirrade
            människor som tog fel beslut, utan det var svenska staten.
          </note>
          <note>
            Det var t.o.m. så att Sverige inte fick vara med om att bilda
            FN därför att vi hade bedrivit neutralitetspolitiken under andra
            världskriget. Med en modern formulering kan man säga att den ansågs
            strida mot
          </note>
          <note>
            FN:s grundsatser. Det var svenska staten som gjorde detta, och
            det beslutades i allt väsentligt i den svenska riksdagen.
          </note>
          <note>
            Det är också viktigt, och kanske ännu viktigare nu, att belysa
            samtidens brott. De stora brotten i Europa är ändå kommunismens
            brott. De har skett i sen tid och i halva Europa. Vi har åtskilliga
            aktiva politiker, ministrar i regeringen, som faktiskt har bekänt
            sig till kommunismen, proletariatets diktatur, idén om att man
            ska utrota samhällsklasser. Nationalsocialismen handlar om att
            utrota raser, och kommunismen handlar om att utrota samhällsklasser
            - klasskampen.
          </note>
          <note>
            Det är den alldeles viktiga uppgiften att nu belysa, därför att
            detta påverkar det nuvarande. Det finns partier, personer och
            ministrar som bekänner sig till detta.
          </note>
          <note>
            Herr talman! Låt mig ta upp några andra saker. I
          </note>
          <note>
            en punkt i regeringsdeklarationen står det att Sverige ska vara
            ledande i det internationella miljöarbetet.
          </note>
          <note>
            Hur ska det kunna gå till när Sverige är ledande i att öka utsläppen
            av koldioxid, tungmetaller och andra föroreningar i atmosfären?
            Sverige är förmodligen det land som under hösten 1999 kraftigast
            åstadkom ökade försurningar och föroreningar i atmosfären. Vi
            får nog ändra vår egen energipolitik, om vi över huvud taget ska
            vinna någon som helst respekt.
          </note>
          <note>
            Jag noterar också att det i flera inlägg finns en idé om att
            man mera skulle betona folkrätten. Det står också i regeringsdeklarationen.
            Det är viktigt att säga att det inte handlar om att ändra utan
            om att kodifiera folkrätten. Det är faktiskt så att det redan
            i dag finns en idé om att det inte bara är staters rätt utan att
            det finns en humanitär rätt att göra ingrepp. Därför är det nu
            angeläget att man inte ändrar folkrätten men kodifierar den, just
            för att tydliggöra att man har rätt att ingripa i sådana fall
            som Rwanda, där ju FN grovt svek. Det gäller också hela debatten
            om Kosovo och fallet norra Irak. Det är de tre exempel som jag
            nu direkt kommer på.
          </note>
          <note>
            Det handlar alltså inte om att ändra folkrätten. Vi kan inte
            påstå att folkrätten i dag inte skulle ta hänsyn till den humanitära
            rätten.
          </note>
          <note>
            Låt mig också ta upp det som utrikesministern sade om värdeneutraliteten.
            Det tragiska, utrikesministern, var ju att Sverige under det kalla
            kriget faktiskt var värdeneutralt. Utrikesministern har haft en
            företrädare i ämbetet, en socialdemokrat, som talade om att man
            inte fick kritisera förtrycket i Östeuropa. Det var för ungefär
            15 år sedan under en Palmeregering.
          </note>
          <note>
            Man skulle alltså blunda för förtryck i Östeuropa.
          </note>
          <note>
            Något annat ansågs strida mot neutraliteten. Det var kanske lågpunkten
            i svensk utrikespolitik. Då hade
          </note>
          <note>
            Sverige sjunkit djupt.
          </note>
          <note type="speaker">
            Anf. 10 MURAD ARTIN (v):
          </note>
          <note>
            Herr talman! Jag ska svara på de frågor som utrikesministern
            har ställt om säkerhetspolitiken. Vi i
          </note>
          <note>
            Vänsterpartiet stöder OSSE, och därmed är vi för samarbete med
            49 europeiska länder, inte bara med
          </note>
          <note>
            15 av dessa. Vi vill arbeta för en alleuropeisk säkerhetsordning.
            Vi vill inte att EU eller Nato ska bestämma över Sveriges eller
            hela Europas säkerhetspolitik.
          </note>
          <note>
            Jag fick inte svar på den fråga som vi ställt om
          </note>
          <note>
            Sverige ska genomföra gemensamma militära övningar tillsammans
            med Ryssland så länge som kriget pågår eller inte.
          </note>
          <note>
            Jag vill också ta upp frågan om Västsahara. Västsahara är för
            oss och för FN ett område fyllt av tragik.
          </note>
          <note>
            Mycket tyder nu på att den utlovade folkomröstningen flyttas
            fram, kanske ända till 2002, trots att det för bara några månader
            sedan såg ut som om folkomröstningen skulle kunna äga rum till
            sommaren i år.
          </note>
          <note>
            Detta är helt oacceptabelt. Flera partier har under flera års
            tid understött kravet på nationellt självbestämmande för Västsahara.
            Vi är många i riksdagen som krävt att regeringen ska driva Västsaharafrågan
            inom EU. Vi ställer fortfarande samma krav. I dag handlar det
            om ren obstruktion från Marockos sida.
          </note>
          <note>
            Göran Lennmarker lyfte upp frågan om vilket parti som bekänner
            sig eller har bekänt sig till utrotandet av klasser. Vem i den
            svenska riksdagen eller regeringen har någonsin förespråkat proletariatets
            diktatur? Det vill jag fråga Göran Lennmarker.
          </note>
          <note>
            Herr talman! Det finns exempel som vi inte har nämnt förut när
            det gäller krig, och det handlar om kriget mellan Etiopien och
            Eritrea. Det finns sådana fall i historien där s.k. autonomier
            inom demokratiska regimer fått förfärande resultat. Jag tänker
            på den s.k.
          </note>
          <note>
            autonomi som Eritrea sades åtnjuta i Haile Sellassies
          </note>
          <note>
            Etiopien. Som bekant ledde det till nya motsättningar, ofred
            och flera krig, ett trauma som dessa båda länder ännu inte lyckats
            komma över, trots att Eritrea och
          </note>
          <note>
            Etiopien i dag har blivit självständiga stater. Återigen har
            ett förödande krig ägt rum mellan dessa båda länder. Vår förhoppning
            är att den svenska regeringen ger sitt yttersta för att understödja
            OAU och Algeriet när det gäller att få slut på striderna och skapa
            fred mellan dessa båda länder vars befolkning trots avståndet
            historiskt stått Sverige så nära. Jag anser att regeringen har
            varit passiv när det gäller denna fråga.
          </note>
          <note>
            Förhoppningsvis får vi svar från utrikesministern i den här frågan.
          </note>
          <note type="speaker">
            Anf. 11 HOLGER GUSTAFSSON (kd):
          </note>
          <note>
            Herr talman! Att stå upp för människovärdet i utrikespolitiken
            och visa solidaritet med alla människor innebär att med kraft
            bekämpa fattigdomen i omvärlden. Ett viktigt bidrag till fattigdomsbekämpningen
            är ett effektivt bistånd till utvecklingsländerna. Västvärldens
            vilja att bistå de fattigaste i världen minskar, och Sverige följer
            med i den trenden.
          </note>
          <note>
            Regeringen bedriver, med stöd av Vänstern och
          </note>
          <note>
            Miljöpartiet, en undermålig biståndspolitik. Det finns stora
            brister i engagemanget för just fattigdomsbekämpningen utanför
            rikets gränser.
          </note>
          <note>
            I stället för exempelvis sex timmars arbetsdag i
          </note>
          <note>
            Sverige borde kanske debatten inriktas på hur vi kan bidra till
            att bekämpa de ekonomiska ojämlikheterna i världen, motverka ekologiska
            katastrofer och hindra spridningen av dödliga sjukdomar. Social
            oro, naturkatastrofer och sjukdomar som aids, malaria och tuberkulos
            är i dag direkta hot mot samhällsutvecklingen och ofta även direkta
            orsaker till krig och konflikter främst i de fattiga delarna av
            världen.
          </note>
          <note>
            Utvecklingssamarbetet för den fattiga världen är en avgörande
            del av utrikespolitiken, och det är beklämmande att regeringen
            låter effekten av statsbudgetens utgiftstak gå ut över de fattiga
            i tredje världen.
          </note>
          <note>
            Herr talman! På senare tid har det uppkommit en intressant diskussion
            om biståndet och handelspolitikens påverkan på utvecklingsländerna.
            Från iländerna överförs i dag livsstilar, konsumtionsmönster och
            produktionsmönster. Tyvärr är det inte så ofta de nya ekologiskt
            hållbara produktionssystemen som investeras i utvecklingsländerna
            utan de traditionella teknikerna som har byggt upp i-ländernas
            välstånd, men också vår ekologiska obalans.
          </note>
          <note>
            Detta är en ohållbar utveckling, och vi ser en tydlig koppling
            mellan naturkatastrofer och den globala industriella utvecklingen.
            Kanske måste vi radikalt tänka om när det gäller investeringar
            och biståndspolitiken till utvecklingsländerna. De har en självklar
            rätt att utvecklas och öka sitt välstånd med teknik som är miljömässigt
            hållbar. Detta är också en överlevnadsfråga för den utvecklade
            världen.
          </note>
          <note>
            Herr talman! Näringslivets alltmer globala relationer ligger
            ofta utanför den traditionella utrikespolitiken, men påverkar
            i stor omfattning människorna i den fattiga världen och deras
            situation och utvecklingsmöjligheter. För oss kristdemokrater
            är det viktigt att de mänskliga värderingarna genomsyrar även
            handelspolitiken. Frihandel är bra. Öppna marknader skapar ofta
            välstånd och ger en positiv utveckling.
          </note>
          <note>
            Men i stället för att peka ut näringslivet och multinationella
            företag som hänsynslösa så bör relationen till näringslivet utvecklas
            så att näringslivet kan spela en viktig roll i realiseringen av
            de internationella mänskliga rättigheterna. Tillsammans med näringslivet
            borde regeringen utarbeta koder för rapportering, övervakning
            och verifiering av näringslivets roll och påverkan på de mänskliga
            rättigheterna i bl.a. utvecklingsländerna. En god affärsetik ökar
            långsiktigt svenska marknadsandelar i världen och blir också en
            god affär såväl för utvecklingsländerna som för Sverige.
          </note>
          <note>
            Herr talman! Kristdemokraterna kommer att med engagemang och
            kraft arbeta för att den enskilda människan och människans lika
            värde ska genomsyra svensk utrikespolitik i framtiden.
          </note>
          <note type="speaker">
            Anf. 12 MARIANNE ANDERSSON (c):
          </note>
          <note>
            Herr talman! Utrikesministern kommenterade inte ordförandeskapet
            i sitt anförande, och jag vill återkomma till detta. För att avgöra
            frågor som får någon betydelse under den tid då Sverige sitter
            som ordförande gäller det att ha förankrat frågorna i EU-
          </note>
          <note>
            samarbetet åratal tidigare. Det är där som vi ser bristen. Jag
            skulle vilja ha en kommentar från utrikesministern om varför man
            inte har arbetat på det sättet.
          </note>
          <note>
            Vi tycker att det är ganska sent nu, så att säga. Vad har regeringen
            egentligen gjort i det avseendet?
          </note>
          <note>
            Sedan ska jag säga någonting om det nordiska samarbetet. Det
            har ju en lång tradition och har stor betydelse för människor
            i våra nordiska länder. Vi känner samhörigheten. Norden har legat
            i framkant i arbetet med att främja den fria rörligheten. Medan
            EU
          </note>
          <note>
            har ägnat sig åt att i första hand åstadkomma ett fritt utbyte
            av varor, tjänster och kapital har Norden satsat på individens
            fria rörlighet sedan lång tid tillbaka.
          </note>
          <note>
            Det handlar om passfrihet, fri arbetsmarknad, bostadsmarknad
            m.m.
          </note>
          <note>
            Men fortfarande återstår en hel del att göra för att förenkla.
            Det gäller alldeles särskilt kontakterna inom
          </note>
          <note>
            Barentssamarbetet och gentemot Ryssland, där vi vet att krångel
            och byråkrati från alla sidor sätter käppar i hjulet för våra
            medborgare att ta sig mellan våra länder på ett smidigt sätt,
            oavsett om man reser privat, handlar med varor eller något annat.
            Vi menar då att det är väldigt viktigt att positionen när det
            gäller att utveckla EU:s koncept beträffande den nordliga dimensionen
            är att vi måste ta ett särskilt ansvar där.
          </note>
          <note>
            Det är viktigt i EU-samarbetet, det är viktigt i det nordiska
            samarbetet och det är viktigt när det gäller våra nationella relationer
            till länderna inom Barentsområdet.
          </note>
          <note>
            En annan viktig utmaning i det nordiska samarbetet är att ta
            ledningen i satsningen på informationstekniken. Inte bara Sverige
            behöver den digitala allemansrätten, utan IT måste göras tillgänglig
            för alla i hela Norden. Här kan ett ökat nordiskt samarbete resultera
            i en infrastrukturell revolution; det tror vi. I
          </note>
          <note>
            dag har de nordiska länderna en tätposition när det gäller utveckling
            av IT-tjänster, mobila telekommunikationer och den nya generationens
            datatelefoni.
          </note>
          <note>
            Låt oss inte tappa den positionen!
          </note>
          <note>
            Från det rika Norden ska jag gå ut lite vidare i världen. Det
            handlar om klyftorna. Även om vi ser ökade klyftor i Norden är
            klyftorna ute i världen, de globala klyftorna, enorma. Samtidigt
            som andelen fattiga i världen minskar enligt den statistik vi
            har ökar antalet fattiga. Klyftorna ökar. Många sjukdomar som
            var på väg bort sprids återigen, t.ex. tbc.
          </note>
          <note>
            Mer än 1 miljard människor lever på mindre än 1
          </note>
          <note>
            dollar per dag i en situation som ingen i Sverige kan föreställa
            sig. Den stora utmaningen är att utrota fattigdomen, minska klyftorna
            mellan rika och fattiga och att vända trenden. Det är tragiskt
            att WTO-
          </note>
          <note>
            förhandlingarna som skulle ha startats i Seattle förra året slutade
            innan de hunnit börja. De som drabbas mest av det är de fattiga
            länderna.
          </note>
          <note>
            Vi menar att Sverige måste gå i bräschen för nya förhandlingar
            som öppnar världshandeln för de fattiga människorna i de fattiga
            länderna. De som i förlängningen drabbas värst av den rika världens
            mur mot omvärlden är kvinnorna och barnen i de länderna. Jag håller
            väldigt mycket med det vi här hörde från Kristdemokraterna om
            näringslivets ansvar när det gäller etik och moral i handel, i
            umgänge och över huvud taget för att minska klyftorna i världen.
            Det tror jag är oerhört viktigt med tanke på globaliseringen och
            den snabba utvecklingen av de stora företagen som finns.
          </note>
          <note>
            Biståndet hör till vårt lands viktigaste och mest konkreta utrikespolitiska
            insatser. Biståndet från världens rika till de fattiga är ett
            uttryck för solidaritet och rättvisa och dessutom ett sätt att
            bidra till fred och säkerhet. Sverige är ett rikt land och behöver
            snabbare visa att det återtar enprocentsmålet. Vi tycker att ambitionsnivån
            från regeringen och stödpartierna v och mp är alldeles för låg.
            Ryckigheten i biståndsnivån som skedde förra året får inte upprepas.
          </note>
          <note>
            Nu ska biståndspolitiken utredas. För vår del vill vi fokusera
            på demokratiutveckling, respekt för mänskliga rättigheter och
            fungerande institutioner. Vi är konsekventa när det gäller småskalighet
            framför storskalighet, landsbygds- och jordbruksutveckling, hållbar
            utveckling och miljö, anpassad teknik och hjälp till självhjälp.
            Kvinnornas roll i biståndet bör ytterligare stärkas. Den gamla
            sanningen att den som hjälper en man hjälper en individ medan
            den som hjälper en kvinna hjälper en hel familj står sig väl.
            Att stödja kvinnor är också ett sätt att stödja de mest utsatta
            - världens barn. Vi tycker att det är oerhört viktigt.
          </note>
          <note>
            Jag har en fråga till utrikesministern. Det handlar om skuldbördan,
            som det står om i deklarationen.
          </note>
          <note>
            Vad gör egentligen regeringen rent konkret för att minska skuldbördan?
            Vi har inte sett särskilt många ekonomiska tecken på Sveriges
            engagemang för detta. Vi skulle vilja ha mycket större engagemang
            för att minska skuldbördan. Det är verkligen ett av de stora världsproblemen
            i dag.
          </note>
          <note>
            Anf. 13 KARL-GÖRAN BI-
          </note>
          <note type="speaker">
            ÖRSMARK (fp):
          </note>
          <note>
            Herr talman! Folkpartiet välkomnar de kraftfulla markeringar
            som EU-länderna gjort mot Österrike och stämmer in i fördömandena
            av de främlingsfientliga och kränkande uttalanden som gjort av
            FPÖ:s
          </note>
          <note>
            Jörg Haider. Vi har sett de fenomenen även hemma i
          </note>
          <note>
            Sverige. Vi hade i början på 90-talet Ny demokrati som kom in
            i riksdagen på just den typ av program som Jörg Haider för fram:
            stopp för asylinvandring, och skumma uttalanden i utkanterna på
            vad som är anständigt.
          </note>
          <note>
            Folkpartiet gjorde kraftfulla markeringar från start. Jag kan
            bara påminna om partiledare Bengt
          </note>
          <note>
            Westerbergs reaktion när han i TV reste sig ur soffan.
          </note>
          <note>
            Det är så det ska gå till även här: kraftfulla markeringar, och
            låta partier av den här typen krakelera inifrån. Det kommer de
            att göra. Det är jag övertygad om. Men det fordrar kraftfulla
            markeringar från oss andra.
          </note>
          <note>
            Jag hann inte i mina tidigare anföranden komma in på frihandeln.
            Jag ska nämna några ord om detta.
          </note>
          <note>
            Det är samma tema som jag har anslagit i den utrikespolitiska
            debatten, nämligen vikten av att bryta ned gränser. Frihandel
            är just detta att inte sätta upp tullmurar av olika slag som snedvrider
            den fria handeln. Det viktiga är att utvecklingsländerna här går
            miste om en potential i sin utveckling på grund av den rika världens
            olika restriktioner, subsidier, subventioner, osv. som förvrider
            den fria konkurrensen och prisbildningen.
          </note>
          <note>
            Jag såg här uppgifter om att man har räknat ut att en frihandelsrunda
            skulle höja produktionen i världen med ofattbara 1 200 miljarder
            dollar. Ja, ni hörde rätt:
          </note>
          <note>
            1 200 miljarder dollar. Det är ofattbara siffror. Jag vet inte
            hur man kommer fram till dem, och man får väl ha lite plus och
            minus på detta. Men det visar ändå inriktningen på vad frihandeln
            kan göra. Därför var det som hände i Seattle tragiskt. Det verkar
            som det är en ganska knagglig väg till att man åter sätter sig
            kring bordet och diskuterar frihandel. Där måste vi alla från
            olika länder försöka bjuda till.
          </note>
          <note>
            Vad händer som vi får en stor konflikt i Europa, även om den
            är otänkbar i dagens situation? Så frågar utrikesministern med
            anledning om Folkpartiets resonemang om Nato. Vad händer om vi
            får en stor konflikt i Europa? Det är en berättigad fråga. Vi
            har under 1900-talet i Europa i ofredstid förlitat oss mycket
            på Nato. Nato har under sina 50 år byggt upp ett enormt förtroendekapital.
            Förtroende är en nyckelfråga i säkerhetspolitiken. 40 år av enighet
            från år 1949
          </note>
          <note>
            till år 1989 då inte ett enda skott avlossats i strid har resulterat
            i tio år av segrar. Det är segern i det kalla kriget, segern över
            Milosevic i Bosnien, segern över samma Milosevic i Kosovo, och
            om man tänjer lite på begreppet Nato segern över Saddam Hussein
            i
          </note>
          <note>
            Gulfkriget.
          </note>
          <note>
            Sverige är redan i dag engagerat i det nya Nato med anpassning
            av det svenska försvaret för gemensamma operationer, gemensamma
            PFF-övningar, svenska officerare i Natohögkvarteret, svensk ambassad
            inne på området, och sist men naturligtvis viktigast, svensk trupp
            under Natobefäl i militära operationer. Sverige är djupt involverat.
            Men utan fullt medlemskap finns Sverige inte med i den krets där
            avgörande beslut fattas. Vi dras på något sätt in i samarbetet,
            men vi är inte beredda att ta det fulla ansvaret. Det anser Folkpartiet
            att vi ska göra.
          </note>
          <note>
            Jag kan konstatera att neutraliteten är på väg ut som ett begrepp,
            och jag tror att Natomedlemskapet är på väg in. Folkpartiet går
            före även i den här frågan, och andra partier traskar patrullo.
            Jag tror att verkligheten även i det här fallet kommer att ge
            Folkpartiet rätt.
          </note>
          <note>
            Anf. 14 MARIANNE SAMUELS-
          </note>
          <note>
            SON (mp):
          </note>
          <note>
            Herr talman! Återigen får vi rapporter om miljökatastrofer i
            Europa. Den här gången kommer de från
          </note>
          <note>
            Rumänien. Det är en gruvdamm som har brustit.
          </note>
          <note>
            100 000 kubikmeter förgiftat vatten innehållande cyanid och tungmetaller
            har läckt ut och därmed tagit allt liv med sig på sin väg nedåt
            floden. Det är samma katastrof som för ett par år sedan inträffade
            i Bolidens gruva i Spanien. Det skedde i Doñanaområdet, som också
            är ett stort naturområde. Jag besökte det och såg med förskräckelse
            hur miljökatastrofen drabbar omgivningen.
          </note>
          <note>
            Det här visar bara på ett av många problem som vi har i vår värld.
            Men det är ett problem som faktiskt bör åtgärdas. Det finns gott
            om gruvdammar runt om på vår jord, och ju äldre de blir, desto
            större påfrestningar och desto större risker innebär de.
          </note>
          <note>
            Jag tycker att det är dags att EU tar ett ordentligt initiativ
            i frågan och försöker lyfta fram den. Man skulle kunna ha någon
            form av internationellt kontrollorgan, ungefär som man har när
            det gäller kärnkraften. Jag vill fråga utrikesministern om hon
            har tänkt sig att ta något initiativ i frågan för att det ska
            hända något innan det sker ytterligare sådana här katastrofer.
          </note>
          <note>
            Det här är bara en del av de miljöproblem vi har, som vi faktiskt
            skulle kunna ha bättre kontroll över.
          </note>
          <note>
            Vi skulle kanske till stora delar kunna förebygga katastrofer
            genom att agera i tid. Det är det jag har försökt att lyfta in
            här. Miljösituationen är i dag sådan att vi inte kan blunda för
            den. Vi måste agera och vi måste agera internationellt.
          </note>
          <note>
            Jag är lite besviken över att utrikesministern inte heller i
            sitt andra anförande lyfte in miljön som ett tydligt prioriterat
            område inför regeringskonferensen i Sverige. Om vi inte från svenskt
            håll lyfter in att ett ekologiskt hållbart samhälle är en prioriterad
            fråga, vad kan vi då förvänta oss att övriga länder gör? Det är
            ju ganska ofta så att vi i Sverige i alla fall vill framhålla
            att vi är en pådrivande nation när det gäller miljökontroll, miljöhänsyn
            och framförhållning. Jag känner oro i maggropen när jag tänker
            på att inte ens
          </note>
          <note>
            Sverige tänker sätta den frågan som den absolut viktigaste. Jag
            har ingen förhoppning om att något av de andra EU-länderna kommer
            att göra det, och jag känner att något tyngre miljökrav från EU
            på den internationella arenan kommer vi inte heller att få se.
          </note>
          <note>
            Det krävs faktiskt att något land som har ansvar tar initiativet
            för att det ska hända någonting.
          </note>
          <note>
            Jag skulle gärna se att vi t.ex. får en ordentlig miljögaranti
            som tar hänsyn och att vi har rätt att ställa miljö- och hälsokrav.
            Jag skulle gärna se att detta förs vidare inte minst i handelsfrågorna
            som naturligtvis också finns med när det gäller mijlöaspekterna.
            Det har här framförts kritik mot att det inte blev någon ny WTO-runda.
            Jag tror att det ändå blev ett uppvaknande för de politiker som
            ansvarar för frågorna. Det krävs att man har ett mer genomarbetat
            samarbete med solidaritetsrörelsen i världen för att man ska få
            en handel där man tar hänsyn till både miljö och socialt ansvar
            i ett globalt perspektiv.
          </note>
          <note>
            Om Sverige ska driva den här frågan är det väl dags att man gör
            det med en ökad öppenhet gentemot
          </note>
          <note>
            NGO:erna. Det är dags att man plockar in dem i förberedelsearbetet
            så att man kan få den kunskap och kompetens som finns och behövs
            i det här sammanhanget.
          </note>
          <note>
            Sedan kan jag inte låta bli att säga något till Holger Gustafsson
            som tyckte att vi skulle ta bort det här med sextimmarsdag och
            i stället prata bistånd. Jag tycker att Holger Gustafsson måste
            lära sig att se helheten. Tänk om vi kunde genomföra sex timmars
            arbetsdag och därmed få ned sjukskrivningar och förtidspensioneringar
            och öka livskvaliteten. Då skulle vi få mycket pengar över som
            vi skulle kunna satsa på internationell solidaritet. Vi skulle
            dessutom öka livskvaliteten hos den svenska befolkningen, och
            det är inte oväsentligt.
          </note>
          <note type="speaker">
            Anf. 15 Utrikesminister ANNA LINDH (s):
          </note>
          <note>
            Herr talman! Låt mig först vända mig till Göran
          </note>
          <note>
            Lennmarker igen. Göran Lennmarker klamrar sig fortfarande fast
            vid sin egen bild av Österrikes regering. Någon österrikisk komplott
            låg inte till grund för de 14 ländernas agerande. Det var Chirac
            och
          </note>
          <note>
            Aznar som drev på. Men frågan är fortfarande: Vad sade Göran
            Lennmarker, vad sade Bo Lundgren till
          </note>
          <note>
            Schüssel i Österrike? Hejade ni på? Bad ni honom avstå? Eller
            står ni utanför den europeiska debatten och sade därför ingenting?
          </note>
          <note>
            Göran Lennmarker hävdade också att Sverige var värdeneutralt
            under kalla kriget. Jag minns än inmarschen i Tjeckoslovakien,
            och jag minns än Olof Palme som talade om diktaturens kreatur.
            Exemplen på att ta avstånd från Sovjet och från kommunismen kan
            mångfaldigas. Det var definitivt inte en värdeneutral tid, Göran
            Lennmarker.
          </note>
          <note>
            När det gäller försvarsövningen med Ryssland vill jag till Murad
            Artin säga att det naturligtvis beror på utvecklingen. Det här
            kommer att diskuteras med hela oppositionen vid Utrikesnämnden.
            Alla är överens om att Rysslands krig i Tjetjenien måste upphöra.
          </note>
          <note>
            Den militära aktionen måste upphöra och man måste söka en politisk
            lösning.
          </note>
          <note>
            Jag vill också uppmana Murad Artin, Vänstern och Miljöpartiet
            att komma ihåg, när vi diskuterar kriser och konflikter, att inte
            motarbeta utan tvärtom bejaka det samarbete vi i dag har kring
            utrikes- och säkerhetspolitik i EU. Det är nämligen det effektivaste
            sättet vi har i dag att förebygga kriser och konflikter, inte
            bara i EU utan också i vår närhet.
          </note>
          <note>
            Inför det svenska ordförandeskapet i EU, där den gemensamma utrikes-
            och säkerhetspolitiken naturligtvis är en viktig del, vill jag
            understryka att det är hela Sveriges ordförandeskap, precis som
            K-G Biörsmark tidigare sade. Förberedelsearbetet, Marianne
          </note>
          <note>
            Andersson, har pågått länge. Jag har följt det bl.a. på miljöområdet.
            Jag har sett hur ett tidigt miljöinitiativ nu har vuxit fram -
            och här kan jag också svara Marianne Samuelsson - och blivit en
            stor punkt på dagordningen i samband med toppmötet i Göteborg.
            Man ska inte längre bara se miljöpolitiken som en isolerad del,
            utan meningen är att även inom EU ska nu alla delar av politiken
            styra mot ett hållbart samhälle och mot större miljöhänsyn. När
            det gäller miljöfrågorna är EU vårt bästa instrument. Bejaka det,
            i stället för att motarbeta det! Exemplet Rumänien visar detsamma.
            Det bästa vi kan göra för miljön i Östeuropa är att se till att
            utvidgningen fortsätter, att de kommer med i
          </note>
          <note>
            EU, att de får följa EU:s miljökrav och att de får hjälp med
            investeringar som ibland kan vara kostsamma på miljöområdet.
          </note>
          <note>
            Min sista stund här - även om jag hade velat ägna det betydligt
            längre tid - gäller diskussionen om biståndet. När den svenska
            ekonomin nu blir bättre är det oerhört väsentligt och viktigt
            att vi kan öka biståndet. Vi ökar nu biståndet varje år.
          </note>
          <note>
            Men det räcker inte med bistånd, utan det krävs också att vi
            ser utrikespolitiken i dess helhet. Frihandeln, miljöpolitiken,
            immigrationspolitiken - alla delar måste samverka för att hjälpa
            de allra fattigaste länderna att få ett mindre utsatt läge.
          </note>
          <note>
            Det är också i det arbetet nödvändigt med ett starkare FN. Sverige
            prioriterar FN-arbetet mycket högt.
          </note>
          <note>
            Vi kan här se att vi har varit ett av de mest aktiva länderna,
            och det tänker vi fortsätta med. Vi kan också se att ska vi kunna
            fortsätta det förebyggande arbetet mot våldsupptrappning - vare
            sig det är i
          </note>
          <note>
            Mellanöstern, i Afrika eller i andra delar av världen -
          </note>
          <note>
            är det genom att arbeta med FN som vi har vår stora chans och
            möjlighet.
          </note>
          <note type="speaker">
            Anf. 16 GÖRAN LENNMARKER (m):
          </note>
          <note>
            Herr talman! Först noterar jag en klyfta mellan utrikesministern
            och mig. Jag och Moderata samlingspartiet tycker att det hade
            varit bra om österrikiska
          </note>
          <note>
            Folkpartiet och österrikiska Socialdemokraterna hade slutit en
            regeringsöverenskommelse. Den underkändes av österrikiska Socialdemokraterna.
            Jag får nästan intrycket att utrikesministern tycker att det var
            bra att österrikiska Socialdemokraterna underkände överenskommelsen.
            Det vore i så fall ett sensationellt besked.
          </note>
          <note>
            Sedan fanns det faktiskt under det kalla kriget delar där Sverige
            inte stod upp för de goda värdena.
          </note>
          <note>
            Utrikesminister Bodström sade att man inte fick kritisera systemen
            i Östeuropa. Man fick kritisera enskilda händelser. Han var utrikesminister
            i regeringen
          </note>
          <note>
            Palme. Det tror jag var den lägsta punkten vi haft i svensk utrikespolitik,
            när Sverige krökte rygg inför diktaturen.
          </note>
          <note>
            Jag noterar att utrikesministern sade att vi ska diskutera försvarsövningen
            med Ryssland - jaha. Oppositionen har ju krävt att man skulle
            samråda om detta i Utrikesnämnden. Nu ska vi tydligen äntligen
            diskutera denna fråga, som ju är en central fråga i svensk utrikespolitik.
            Det hade varit något klokare att på ett tidigt stadium ta upp
            detta.
          </note>
          <note>
            Herr talman! Jag vill sedan ta upp den fråga som
          </note>
          <note>
            Murad Artin ställde. Han frågade vem som stod för proletariatets
            diktatur och klasskampen. Låt mig först säga att detta är centrala
            inslag i kommunismen. Det finns inte en enda kommunistisk regim
            som inte har proletariatets diktatur - från Kuba i väster till
            Nordkorea i öster. Det innebär att det finns ett enda parti.
          </note>
          <note>
            Vill man starta ett annat parti blir man fängslad eller skjuten.
            Klasskampen, föreställningen om samhällsklasser som står emot
            varandra, är en central del i kommunismen. Stora delar av kommunismen
            handlar om att utrota samhällsklasser - självägande bönder och
            vad det nu kan vara.
          </note>
          <note>
            Låt mig också säga, Murad Artin, att det fanns ett parti i den
            svenska riksdagen - det finns här nu också
          </note>
          <note>
            - som var en del i den kommunistiska internationalen som Josef
            Stalin ledde. Det svenska kommunistiska partiet var inte ett självständigt
            parti utan en del i den kommunistiska internationalen. Det fanns
            kontrollanter från Komintern som såg till att det svenska kommunistiska
            partiet fullföljde de intentioner som
          </note>
          <note>
            Josef Stalin hade. Han var de facto partiledare för det svenska
            kommunistiska partiet. Så var historien,
          </note>
          <note>
            Murad Artin. Ni borde lägga ned ert parti!
          </note>
          <note type="speaker">
            Anf. 17 MURAD ARTIN (v):
          </note>
          <note>
            Herr talman! Göran Lennmarker sade faktiskt att kommunismen finns
            här och nu i riksdagen och regeringen. Jag ska läsa för Göran
            Lennmarker vad som står i vårt partiprogram. Jag ska inte läsa
            Internationalen, även om det skulle ha passat jättebra i dag,
            men jag ska läsa några ord ur partiprogrammet:
          </note>
          <note>
            "Vänsterpartiet försvarar den parlamentariska demokratin - -
            -."
          </note>
          <note>
            "Det representativa flerpartisystemet är det bästa sättet att
            fatta övergripande beslut - - -."
          </note>
          <note>
            "Vänsterpartiet respekterar beslut och lagar som är fattade i
            demokratisk ordning."
          </note>
          <note>
            Sluta, Göran Lennmarker, med lögner och svepande anklagelser
            gentemot oss!
          </note>
          <note type="speaker">
            Anf. 18 HOLGER GUSTAFSSON (kd):
          </note>
          <note>
            Herr talman! Nu har regeringen fördömt främlingsfientligheten
            hos Haider, och det är bra. Men
          </note>
          <note>
            Sverige måste också mobilisera utrikespolitisk kraft att exempelvis
            se Kinas agerande mot rörelsen Falun gong, en rörelse som ägnar
            sig åt kroppsrörelser, gymnastik och meditation och som nu uppfattas
            som ett hot mot regimen. Såvitt jag känner till har den inga politiska
            ambitioner, men myndigheterna slår nu ned dessa människor därför
            att de samlas på vissa ställen och utför sina aktiviteter. Sådant
            här är oacceptabelt, och det måste synliggöras också av den svenska
            regeringen.
          </note>
          <note>
            I den deklaration vi har fått av utrikesministern i dag står
            det också om De baltiska ländernas år, och det är bra. Men låt
            mig säga så här: Vi har fått viss kritik för att Polen i fokus
            blivit lite mer av ett svenskt projekt än ett polskt projekt.
            Detta är synd.
          </note>
          <note>
            Jag vill alltså uppmana regeringen att mera lyssna på
          </note>
          <note>
            Baltikum. Vilka är behoven där? Projektet måste styras av människornas
            behov i Baltikum och inte bli ett projekt för den svenska regeringen.
          </note>
          <note>
            Slutligen vill jag vända mig till Marianne Samuelsson. Sex timmars
            arbetsdag kanske var ett dramatiskt exempel. Men jag är inte säker
            på att om svenska folket ska göra samma arbetsuppgifter på sex
            timmar som man i dag gör på åtta så minskar arbetsskadorna, stressen
            och ohälsan och ger därmed ökade resurser och ökat engagemang
            till bistånd. Jag är inte säker på det.
          </note>
          <note type="speaker">
            Anf. 19 MARIANNE ANDERSSON (c):
          </note>
          <note>
            Herr talman! Först vill jag vända mig till Vänsterpartiet, som
            i dagens debatt har kritiserat Nato för de bombningar som genomfördes
            i Kosovo. Det kan man göra när det gäller utförandet, men frågan
            är hur världssamfundet skulle ha agerat enligt Vänsterpartiet.
            Vilket annat alternativ stod till buds? Skulle världssamfundet
            stillatigande sett på hur fördrivningen av kosovoalbaner accelererade
            för att också i vissa fall gå över i massakrer?
          </note>
          <note>
            Svenska Freds förre ordförande Magnus Jiborn argumenterar i debattboken
            Fredens gränsland just för hur oacceptabelt ett sådant agerande
            från världssamfundets sida i Bosnienkriget var. Bristen på politisk
            vilja och förmåga att samla sig kring ett mer resolut ingripande
            drog ut kriget och ledde till att oskyldiga civila inte skyddades,
            inte ens i de av FN
          </note>
          <note>
            skyddade zonerna. Brotten mot de mänskliga rättigheterna kunde
            fortgå tack vare omvärldens tystnad.
          </note>
          <note>
            Vad har Vänsterpartiet för alternativ när det gäller att agera?
            Vi har inte hört någonting om det. Jag skulle gärna vilja ha en
            kommentar - men det kanske blir vid ett annat tillfälle, eftersom
            Vänsterpartiet inte har någon talartid kvar.
          </note>
          <note>
            Sedan vill jag vända mig till utrikesministern, som pratar om
            att vi måste arbeta förebyggande och använda FN. Självklart tycker
            vi att det är väldigt viktigt att göra det. Då vill jag bara säga
            en sak: Vi får inte glömma de konflikter som inte har storpolitisk
            betydelse. Jag tänker särskilt på Afrika och det som har kallats
            de glömda krigen. Vi kan ta Kongo-
          </note>
          <note>
            Brazzaville och Kongo-Kinshasa, som nu kallas Afrikas världskrig.
            Omvärlden är egentligen inte så intresserad. Sedan har vi Etiopien
            och Eritrea, Västsahara och alla de konflikterna. Vi får inte
            glömma dem. Vi måste agera på samma sätt och med stor kraft driva
            på världssamfundet så att man inte glömmer bort den fattiga delen
            av världen när det handlar om konflikter. Här tror jag att vi
            är ganska överens, och det är viktigt.
          </note>
          <note>
            Anf. 20 KARL-GÖRAN BI-
          </note>
          <note type="speaker">
            ÖRSMARK (fp):
          </note>
          <note>
            Herr talman! Vi ska lära av historien. Historien visar på många
            misstag, men även på lyckade saker för utvecklingen. Ett historiskt
            skede som vi är inne i nu är det som jag har försökt ha som tema
            i dag: Bryt ned gränser! Ett redskap i detta är det vi har varit
            inne på, nämligen demokratibyggande.
          </note>
          <note>
            Medborgare röstar inte fram företrädare som vill starta krig.
            Det är därför vi inte heller kan se att demokratier startar krig
            med varandra. Därför är det så otroligt viktigt att i olika sammanhang,
            inte minst när det gäller utvecklingssamarbete, arbeta för demokratin.
          </note>
          <note>
            Ett hot i världen är naturligtvis de ökade klyftorna. Klyftorna
            mellan den rika norra delen och den fattiga södra delen av vårt
            jordklot ökar.
          </note>
          <note>
            Världsbanken visade i en statistisk uppgift häromdagen att mer
            än halva världens befolkning lever på mindre än 2 dollar om dagen.
            Försök ta till er den siffran, att leva på mindre än 16 kr om
            dagen. Det gör mer än halva världens befolkning. Det är klart
            att det är grogrund för spänningar, konflikter och krig.
          </note>
          <note>
            Här har vi i vår del av världen ett absolut ansvar.
          </note>
          <note>
            Vi kan inte springa ifrån det. Jag tycker att det är lite tragiskt,
            för detta insåg man i denna kammare - ja, det var inte på den
            här platsen, men i det östra huset -
          </note>
          <note>
            för mer än 30 år sedan, när man lade fast enprocentsmålet. Nu
            har Socialdemokraterna, Vänsterpartiet och Miljöpartiet en fin
            chans att i vårbudgeten presentera en mer expansiv biståndspolitik.
          </note>
          <note>
            Anf. 21 MARIANNE SAMUELS-
          </note>
          <note>
            SON (mp):
          </note>
          <note>
            Herr talman! Jag vet inte om jag ska välja att tolka utrikesministern
            som hon uttryckte sig eller om jag ska vara mer snäll i min tolkning.
            Men jag tror att jag hårdrar det och säger: När Rumänien kommer
            med i
          </note>
          <note>
            EU ska de lyfta miljöfrågorna. Det fanns ingen koppling mellan
            gruvolyckan i Rumänien och medlemskapet, för Spanien var medlem
            i EU när den olyckan inträffade. Regelsystemet lär väl inte vara
            så mycket bättre i den ena eller den andra delen.
          </note>
          <note>
            Jag tycker att den kommentaren är lite förvånande.
          </note>
          <note>
            Likaså tycker jag att det är lite förvånande när utrikesministern
            gång på gång säger att Miljöpartiet borde bejaka samarbetet när
            det gäller säkerhetspolitiken. Vi tycker att samarbetet när det
            gäller säkerhetspolitiken ska ske på FN-nivå i ett globalt perspektiv.
          </note>
          <note>
            Jag måste säga att jag blev ganska förvånad och upprörd när jag
            läste att det ska hållas en stor militär övning i Östersjön i
            juni månad. Östersjön är ett av världens mest förorenade innanhav
            och mycket känsligt miljöområde. Juni månad är barnkammartiden
            för livet i Östersjön och däromkring. Jag undrar verkligen om
            man har gjort miljökonsekvensanalys av denna militära övning.
            Finns det någon som helst anledning att ha en sådan militär samövning
            när vi tror på fred och nedrustning?
          </note>
          <note>
            En tredje sak som jag har noterat och som jag gärna skulle vilja
            ha ett besked om, men det lär jag väl inte få nu, är det som regeringen
            vill, nämligen att föra unionen närmare dess medlemmar. Jag skulle
            gärna vilja veta hur det ska gå till. Det har snarare blivit så
            att människor har tagit mer och mer avstånd från politiskt engagemang
            och samhällsengagemang de senaste åren. EU-medlemskapet har inte
            inneburit att människor har känt sig mer delaktiga, snarare tvärtom.
          </note>
          <note type="speaker">
            Anf. 22 VIOLA FURUBJELKE (s):
          </note>
          <note>
            Herr talman! Murad Artin efterlyste i sitt anförande en fördjupad
            debatt om FN. Jag ska ägna mitt anförande åt detta. Men innan
            jag börjar har jag en fråga som jag vill ställa till Holger Gustafsson
            som företrädare för Kristdemokraterna.
          </note>
          <note>
            Jag tyckte att de flesta av inläggen som hölls av oppositionens
            företrädare var mycket givna i debatten. Men en sak förvånade
            mig och ett frågetecken kvarstår. Det är Holger Gustafssons mycket
            positiva ansats när det gäller regeringens ställningstagande gentemot
            Jörg Haider i Österrike.
          </note>
          <note>
            En kristdemokrat har KU-anmält utrikesministern för detta agerande.
            Jag vill bara fråga Holger Gustafsson: Är det Kristdemokraterna
            som står bakom detta eller är det Björn von der Esch som enskild
            ledamot som har gjort anmälan?
          </note>
          <note>
            Herr talman! Så till FN. Aldrig förr har kraven och förväntningarna
            på FN varit så höga som under det senaste årtiondet. Frustrationen
            över att FN inte förmår lösa all världens konflikter är stor och
            tar sig ofta uttryck i starkt kritiska och besvikna frågor och
            kommentarer om världsorganisationen.
          </note>
          <note>
            FN som organisation får bära skulden för att dess medlemsländer,
            framför allt de permanenta medlemmarna i FN:s säkerhetsråd, inte
            förmår samverka. Hur ofta har jag inte under de senaste åren mötts
            av åsikter som: FN är för fattigt och svagt för att klara av att
            förhindra krig och skydda kommande generationer från krigets gissel,
            som det står i stadgan. En annan vanlig uppfattning är att FN-stadgan
            i sig, med sin betoning på nationell suveränitet, är huvudproblemet.
          </note>
          <note>
            Dagens krig uppstår ju i huvudsak inom länder. Kan man hantera
            det med dagens FN-stadga? Kan man hantera det inom dagens FN?
          </note>
          <note>
            Är FN så svagt, fattigt och omodernt som kritikerna anser? Finns
            det i så fall några möjligheter att stärka och reformera FN? Är
            det önskvärt, eller ska man riva och bygga nytt?
          </note>
          <note>
            Det är djärva frågor, som sätter saken på sin spets, och de kräver
            sina svar.
          </note>
          <note>
            Vi socialdemokrater har alltid sett FN-arbetet som en central
            del av svensk utrikespolitik. Därför vill vi delta i och stimulera
            diskussionen om FN:s framtid.
          </note>
          <note>
            Vi får inte väja undan för de provokativa frågeställningarna.
            Utan ifrågasättande, ingen utveckling.
          </note>
          <note>
            Samtidigt måste vi seriöst analysera varje förslag och se vart
            det leder. Det duger inte att bara ägna sig åt ytligt tyckande.
            För detta är FN alltför viktigt.
          </note>
          <note>
            Det är i dag svårt att säga vilken fråga som är den viktigaste
            för att FN-stadgans höga principer om fred, solidaritet och mänsklig
            värdighet ska kunna uppnås.
          </note>
          <note>
            Sambanden är mycket komplexa och aktörerna inte alltid fullt
            synliga.
          </note>
          <note>
            Globaliseringen av ekonomierna, regelverket runt handelsfrågorna
            och den ekonomiska maktfördelningen i världen får förnyad aktualitet
            så snart sårbarheten i världens ekonomiska system demonstreras.
          </note>
          <note>
            Ett börsras i ett land kan starta en lavin av kollapsande ekonomier
            i andra delar av världen. Ekonomisk krigföring och valutaspekulationer
            är relativt nya ingredienser i dagens säkerhetsdebatt, som vi
            måste skapa medvetenhet omkring.
          </note>
          <note>
            När FN bildades för 55 år sedan var kanske uppdelningen av ansvarsområden
            mellan säkerhetsrådet å ena sidan och generalförsamlingen och
            FN:s olika specialorgan för utvecklings-, befolknings-, barn-,
            kvinno-, miljö- och hälsofrågor å den andra funktionell. I dag
            blir det emellertid alltmer uppenbart att dessa frågor svårligen
            kan skiljas från säkerhetsfrågorna.
          </note>
          <note>
            Det är likaledes uppenbart att andra former av konfliktlösning
            än de konventionellt militära måste utvecklas för att möta dessa
            komplexa orsakssammanhang. Det måste återspeglas i FN:s arbete
            att säkerhetsbegreppet i dag har en helt annan innebörd än när
            FN-stadgan skrevs.
          </note>
          <note>
            Många diskussioner om FN har sin grund i säkerhetsrådets beslut
            eller brist på beslut. Säkerhetsrådets sammansättning och arbetssätt
            är därför en central fråga när man diskuterar reformering av FN.
            Att dagens säkerhetsråd är behäftat med många brister håller nog
            t.o.m. säkerhetsrådsmedlemmarna själva med om. Det är ändå ett
            av de områden som är svårast att förändra. Det handlar om att
            förändra rådande maktstrukturer, och de som måste göra det är
            de som själva har störst makt.
          </note>
          <note>
            FN:s medlemsländer har ökat i antal under de senaste åren, men
            säkerhetsrådet är i huvudsak en återspegling av de maktförhållanden
            som rådde när FN
          </note>
          <note>
            bildades. Det västeuropeiska inflytandet är oproportionerligt
            stort och andra regioner är underrepresenterade. Säkerhetsrådets
            utvidgning är en demokratifråga av stor betydelse. Västvärldens
            synsätt och prioriteringar har alltför länge varit de förhärskande,
            och många utvecklingsländer anser med rätta att de saknar inflytande.
          </note>
          <note>
            Det är en farlig utveckling om säkerhetsrådets legitimitet fortsätter
            att ifrågasättas, eftersom de dominerande västorienterade länderna
            gärna vill se sig själva som garanter för en demokratisk utveckling
            i världen. Därmed blir deras ovilja att dela makten med fler för
            att uppnå en bättre representativitet i rådet smått absurd. Man
            kan inte trovärdigt arbeta för demokratiska värden i en odemokratisk
            organisationsform. Den insikten måste säkerhetsrådets medlemmar
            själva komma fram till. Det går nämligen inte att genomföra en
            utökning av säkerhetsrådet mot medlemmarnas vilja. En demokratisk
            kultur måste således vinna insteg i säkerhetsrådet.
          </note>
          <note>
            Herr talman! Den svenska regeringen skulle med fördel kunna initiera
            en diskussion i EU-kretsen om att reducera EU-ländernas inflytande
            i rådet. Jag tror att det skulle uppfattas som mycket positivt
            och ge en skjuts åt förhandlingarna om en utökning. Frågan om
            säkerhetsrådets utvidgning hänger intimt samman med de permanenta
            medlemmarnas vetorätt. Vetot har visserligen inte så ofta utlösts
            efter det kalla krigets slut, men vid ett par tillfällen har det
            på ett flagrant sätt missbrukats. Vid andra tillfällen har risken
            för att ett veto skulle föreligga helt förhindrat en frågas behandling
            i säkerhetsrådet. Vid två tillfällen har det varit fråga om Kina,
            och USA har också vid flera tillfällen underlåtit att föra upp
            frågor på dagordningen därför att man har trott att ett veto skulle
            föreligga.
          </note>
          <note>
            Vetomakterna är naturligtvis medvetna om de stämningar som råder.
            De har nog försökt att minimera användningen av vetot. Tyvärr
            har deras vilja att slippa vara den som utlöser vetot bidragit
            till att många frågor inte alls har kommit upp på säkerhetsrådets
            dagordning i dag precis som under det kalla kriget. I korridorkonsultationer
            har man kommit fram till att det inte går att enas i en fråga.
            Det är det dolda vetot, och det är inte ett dugg bättre än ett
            öppet veto.
          </note>
          <note>
            Det innebär att man inte vet vem som filibustrar eller på vilka
            grunder det sker. Då är det mycket svårare att utöva en folklig
            påtryckning.
          </note>
          <note>
            Vetots vara eller inte vara är en mycket komplicerad fråga. Vetots
            tillkomst var att skydda stormakterna från att konfronteras i
            en konflikt som kanske var värre än den som vetot var relaterat
            till. Men för att vetot verkligen ska kunna minimeras behövs frivilliga
            överenskommelser. Vi behöver en vetofri kultur i säkerhetsrådet.
          </note>
          <note>
            Herr talman! På de frågor som jag ställde inledningsvis, om FN
            var för gammalmodigt, svagt och fattigt, vill jag svara följande.
            FN är ekonomiskt svagt framför allt därför att USA inte betalar
            sina avgifter, men FN är en stark organisation med en modern inriktning
            på mänskliga rättigheter och dess stadga är fortfarande aktuell
            - liksom MR-konventionerna och den allmänna förklaringen om mänskliga
            rättigheter.
          </note>
          <note>
            Sverige är bra för FN. FN är bra för Sverige.
          </note>
          <note type="speaker">
            Anf. 23 HOLGER GUSTAFSSON (kd) replik:
          </note>
          <note>
            Herr talman! Jag vill svara på följande sätt i fråga om Björn
            von der Esch och mitt agerande när det gäller Österrike. Björn
            von der Esch agerande är självfallet en fråga om hur ärendet har
            handlagts och en kritik mot att regeringen inte i ett tidigt skede
            hade en diskussion med Utrikesnämnden.
          </note>
          <note>
            Jag har tidigt agerat i den sakpolitiska frågan. Där har det
            inte rått något tvivel om var partiet står. Jag tror inte att
            det ska vara svårt att skilja på att vi är kritiska mot handläggningen.
            Det hade varit bättre om samtliga, eller ett flertal, partier
            hade ställt upp genom en överläggning i Utrikesnämnden. Sverige
            hade som land tjänat på den ordningen.
          </note>
          <note>
            Jag har tidigt i ett pressmeddelande informerat om det sakpolitiska
            läget, dvs. var partiet står i Österrikefrågan. Det har varit
            solklart. Jag hoppas att jag har redogjort för det också här i
            dag.
          </note>
          <note type="speaker">
            Anf. 24 VIOLA FURUBJELKE (s) replik:
          </note>
          <note>
            Herr talman! Jag välkomnar detta klargörande inlägg. Det innebär
            i sak att kristdemokraterna står bakom regeringens ställningstagande
            och anser att
          </note>
          <note>
            Jörg Haiders frihetsparti på olika sätt bör fördömas och att
            aktionen antagen av ordförandelandet i EU
          </note>
          <note>
            och medlemsländerna är riktig. Då ser jag KU-
          </note>
          <note>
            anmälan som ett mindre problem.
          </note>
          <note type="speaker">
            Anf. 25 BJÖRN VON DER ESCH (kd) replik:
          </note>
          <note>
            Herr talman! Nu fick vi delvis bekräftat vad saken rör. Det är
            inte första gången som man på ett försåtligt sätt från socialdemokratiskt
            håll har kopplat ihop min anmälan till Utrikesnämnden med fallet
            Haider.
          </note>
          <note>
            Det är inte det det handlar om. Det handlar om att regeringen
            i en av de största utrikespolitiska frågor vi över huvud taget
            har haft inte har gått till Utrikesnämnden. Detta står i direkt
            strid med grundlagen.
          </note>
          <note>
            Eftersom jag sitter i KU, och det är en av mina uppgifter att
            bevaka att grundlagen följs även av regeringen, har jag gjort
            denna anmälan - ingenting annat.
          </note>
          <note type="speaker">
            Anf. 26 VIOLA FURUBJELKE (s) replik:
          </note>
          <note>
            Herr talman! Eftersom Björn von der Esch nu får tillfälle att
            förklara sig finns det inte skäl att höja rösten utan i stället
            att tacksamt ta emot tillfället.
          </note>
          <note>
            Återigen bekräftas att kristdemokraterna står bakom den isolering
            av Jörg Haiders frihetsparti som regeringen har svarat för. Procedurfrågan
            får i övrigt självklart löpa enligt de regler som finns i riksdagen.
          </note>
          <note type="speaker">
            Anf. 27 BJÖRN VON DER ESCH (kd) replik:
          </note>
          <note>
            Herr talman! Det är inte bara Viola Furubjelke som har kopplat
            detta till Haider - och gjorde det återigen. Även utrikesministern
            gjorde det på ett mycket försåtligt sätt i Aftonbladet.
          </note>
          <note type="speaker">
            Anf. 28 VIOLA FURUBJELKE (s) replik:
          </note>
          <note>
            Herr talman! Jag kan självfallet bara svara för mina egna funderingar.
            För mig har det framstått som om kopplingen var självklar och
            naturlig. Jag är glad att detta har utretts och att det inte finns
            några motsättningar mellan kristdemokraterna och socialdemokraterna
            i agerandet mot Jörg Haiders parti.
          </note>
          <note>
            Anf. 29 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Viola Furubjelke hade ett intressant och bra resonemang
            kring FN-stadgan och en eventuell reformering av densamma. Jag
            håller med om att det är annorlunda i dag än när FN bildades.
            Det var då ett femtiotal stater, och det är nästan fyra gånger
            fler i dag. Det blir påfrestningar i själva organisationen.
          </note>
          <note>
            Viola Furubjelke sade att säkerhetsbegreppet är helt annorlunda,
            och säkerhetsrådet hade nog inte sett ut så om det hade bildats
            för första gången i dag.
          </note>
          <note>
            Utvecklingsländernas inflytande är undermåligt med tanke på deras
            intressen och storlek.
          </note>
          <note>
            Viola Furubjelke sade att hon tyckte att EU skulle ta initiativ
            för att förändra stadgan - åtminstone få i gång arbetet. Eftersom
            utrikesministern är kvar finns det en möjlighet att uppmana henne
            att ta ett initiativ i den riktningen. Är Viola Furubjelke beredd
            att göra det?
          </note>
          <note type="speaker">
            Anf. 30 VIOLA FURUBJELKE (s) replik:
          </note>
          <note>
            Herr talman! Jag sade att jag skulle välkomna om
          </note>
          <note>
            Sveriges regering i EU-kretsen kunde initiera att EU
          </note>
          <note>
            minskade sina platser i säkerhetsrådet. Det skulle säkert välkomnas
            och innebära ett positivare klimat för förhandlingarna om en utvidgning
            av rådet. Självfallet utgår jag från att utrikesministern lyssnar
            på detta.
          </note>
          <note>
            Det är inte EU som har platserna i dag. Även om det sker en EU-samordning
            också i FN-frågor sitter man på var sitt mandat i säkerhetsrådet.
            Icke desto mindre är det en stark dominans av västorienterade
            länder. Mycket av den kritik som utvecklingsländerna har mot säkerhetsrådet
            går ut på att de inte känner sig rimligt representerade. Jag utgår
            från att frågan kan fortsätta att diskuteras.
          </note>
          <note>
            Anf. 31 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Jag är glad att Viola Furubjelke har fört in det
            här resonemanget. Jag har haft det uppe tidigare i omgångar, just
            om reformeringen av FN-
          </note>
          <note>
            stadgan, bl.a. mot bakgrund av Carlsson-Ramphalrapporten. Då
            har det varit ett ganska svalt intresse från Viola Furubjelke
            och från andras sida att över huvud taget röra FN-stadgan; man
            har trott att det skulle riva upp så mycket att det skulle förlama.
          </note>
          <note>
            Jag välkomnar denna sinnesförändring och hoppas att ett initiativ
            ska tas av Sverige. Vi har ett bra material att bygga på i Carlsson-Ramphal-rapporten
            Vårt globala grannskap.
          </note>
          <note type="speaker">
            Anf. 32 VIOLA FURUBJELKE (s) replik:
          </note>
          <note>
            Herr talman! Jag är ledsen, men det föreligger kanske ett missförstånd.
            Karl-Göran Biörsmark hörde säkert också att jag sade att det måste
            ske på frivillighetens väg från de länder som i dag sitter på
            makten och som är permanenta medlemmar och vetomakter.
          </note>
          <note>
            En sådan här diskussion bör självfallet leda fram till att vetomakterna
            och de permanenta staterna själva föreslår denna reduktion. Det
            är inte en stadgeändring av den ordning som vi tidigare har diskuterat,
            när man skulle tvinga fram en helt annan ordning i säkerhetsrådet
            och med våld tvinga bort vetot. Det går tyvärr inte att kommendera
            bort de avarter som vi i dag ser, som är rester från den tid när
            FN bildades och det var en kalla kriget-atmosfär.
          </note>
          <note>
            Vi hoppas ändå, eftersom debatten är i full gång, att vi kan
            se resultat inom en snar framtid så att FN
          </note>
          <note>
            kan stärkas, fungera på ett bättre sätt och få större legitimitet
            och auktoritet.
          </note>
          <note type="speaker">
            Anf. 33 BERTIL PERSSON (m):
          </note>
          <note>
            Herr talman! Vårt mål är en värld med respekt för människovärdet
            och för mänskliga rättigheter, en värld med rättvisa, ett rättssamhälle
            och välfärd för alla.
          </note>
          <note>
            Trots detta är det så att 1 miljard människor somnar hungrande,
            och det är lika många sedan åratal tillbaka. Andelen har minskat,
            men antalet är detsamma. Det här är naturligtvis helt oacceptabelt.
            Det gäller faktiskt att inte ge upp, utan ändra metoderna.
          </note>
          <note>
            Vi har haft biståndsarbete i snart ett halvt sekel, och vi har
            inte kommit längre än hit.
          </note>
          <note>
            Fattigdomen måste utrotas. Biståndet måste bli bättre. Det måste
            bli annorlunda. Det måste bli ett led i en samlad utrikespolitik.
            Vi kan se att det är möjligt att utrota fattigdomen, att gå till
            relativ välfärd inom loppet av 20-30 år, om vi tittar på Stillahavsasien.
            År
          </note>
          <note>
            2015 ska antalet fattiga ha halverats, och fattigdomen ska kunna
            vara borta relativt snart därefter, så att vi kan koncentrera
            oss enbart på katastrofbiståndet.
          </note>
          <note>
            Kunskaperna har ackumulerats, och vi vet ganska väl vad som är
            framgångsrikt, men det gäller också för oss att tillämpa de här
            metoderna.
          </note>
          <note>
            Hotet mot utvecklingen är framför allt bad governance, vanstyre.
            Vi vet dessutom att bistånd förvärrar situationen i vanstyrda
            länder. Vi vet också att nästan hälften av världens dollarbiljonärer
            finns i tredje världen, och de måste också fås att bidra till
            att utrota fattigdomen.
          </note>
          <note>
            I länder med good governance, bra styre, leder biståndet till
            snabba resultat. Vi vet att bra projekt också ger snabba resultat
            men att dåliga projekt aldrig blir bättre för att man håller på
            med dem i långliga tider.
          </note>
          <note>
            Skuldsanering är en utomordentligt viktig metod att ge utvecklingsinriktade
            regimer möjlighet att slippa dras med tidigare regimers bördor.
          </note>
          <note>
            Vi vet att frihandeln är den viktigaste insats vi kan göra för
            tredje världen. Deras handel är mer än tio gånger större än det
            bistånd de får. Men vi måste samtidigt vara medvetna om att det
            kan upplevas som ett hot mot egna svaga branscher, samtidigt som
            vi också ska veta att det i realiteten skapar generell välfärd
            för alla. Men det gäller att hålla vakt mot dolda handelshinder.
          </note>
          <note>
            Kunskapsöverföring måste vara det viktigaste inslaget i biståndet.
            Det handlar inte längre om välgörenhet och gåvor. Det handlar
            om att biståndet ska vara oljan i motorn, inte bensinen i tanken.
            Det gäller att hjälpa till och bygga upp och stärka marknadsekonomins
            institutioner, stärka rättssamhället och stärka demokratin. Det
            handlar om att satsa på utveckling av familjejordbruk och småföretag,
            inte minst för kvinnor, att se till att basala funktioner som
            skola, inte minst för flickorna, och hälsovård fungerar samt att
            hjälpa till att bekämpa aidsepidemierna.
          </note>
          <note>
            Jag tror att vi måste inrikta oss på att vårt bistånd alltmer
            ska koncentreras och göras flexibelt och att man ska kraftsamla
            när det gäller Afrika. Afrika har genomgått sina tre konsekutiva
            katastrofer: slavhandeln, kolonialismen och socialismen. Det är
            där fattigdomen ökar och där aids ökar, och det är där krigen
            vållar så svåra mänskliga offer.
          </note>
          <note>
            Men det finns också ljuspunkter. Moçambique och Botswana är de
            länder som leder tillväxtligan för närvarande.
          </note>
          <note>
            Jag tror att det är viktigt att vi när vi gör insatserna i framtiden
            går in och satsar rejält på länder där man har förutsättningar
            att nå resultat, gör kraftfulla insatser, gärna i trepartssamarbete,
            med något land involverat som har gått från fattigdomsfällan till
            välstånd, för att dra nytta av de erfarenheter som man kan få
            därifrån.
          </note>
          <note>
            Jag tror också att det är viktigt med en planerad nedtrappning,
            så att man på ett planerat sätt överför ansvaret för utvecklingen
            till det lokala styret i den takt som tillväxten skapar möjligheter.
            Jag tror att det är viktigt att sätta upp slutdatum för de insatser
            vi gör.
          </note>
          <note>
            Jag tror också att det är viktigt att planeringen av biståndet
            sker på platsen, att utvecklingsavdelningen för Sida ligger i
            Afrika, så att man har nära kännedom om de aktuella lokala problemen.
          </note>
          <note>
            Vi ska nu få en biståndspolitisk utredning, och jag tycker att
            det är utmärkt. Det är oerhört viktigt att vi nu också drar nytta
            av alla de forskningsresultat som har kommit fram de senaste åren
            och att vi koncentrerar oss på att utrota fattigdomen - den är
            obehövlig, grym och oacceptabel - och på att arbeta med mätbara
            mål så att vi hela tiden vet vad vi gör.
          </note>
          <note>
            Herr talman! Vi ska skapa fred, demokrati, tillväxt och utveckling
            i hela världen.
          </note>
          <note type="speaker">
            Anf. 34 LARS OHLY (v):
          </note>
          <note>
            Herr talman! Det finns många vackra ord i regeringens deklaration
            om utrikespolitiken. Målsättningarna är fina, och många av formuleringarna
            är det väldigt lätt att ställa upp på.
          </note>
          <note>
            Samtidigt finns det i praktiken en glidning i den svenska utrikespolitiken.
            Vi har sett små positionsförskjutningar i viktiga frågor som sammantaget
            ger en annan bild av svensk utrikespolitik än den som fanns för
            10 eller 15 år sedan.
          </note>
          <note>
            I flera fall kan dessa positionsförskjutningar knappast förklaras
            på något annat sätt än med EU-
          </note>
          <note>
            medlemskapet. Det märkliga är att varje litet steg i
          </note>
          <note>
            EU-anpassning tas under starka försäkringar från regeringen om
            att ingenting egentligen har förändrats.
          </note>
          <note>
            Men så småningom blir det nog svårt och kanske omöjligt för regeringen
            att påstå att svensk utrikespolitik är densamma som den har varit.
          </note>
          <note>
            Det är naturligtvis så att politiken ska förändras i takt med
            verkligheten. Men då är det också viktigt att man lyckas argumentera
            för vilken förändrad verklighet som man har att ta ställning till
            och varför förändringarna i verkligheten har lett till de ställningstaganden
            man har gjort.
          </note>
          <note>
            Införandet av en militär dimension i den europeiska unionen gör
            det allt svårare att på sikt tala om militär alliansfrihet, särskilt
            med den formulering i den säkerhetspolitiska doktrinen som gäller
            sedan
          </note>
          <note>
            1992 om vår militära alliansfrihet, syftande till att vårt land
            ska kunna vara neutralt i händelse av krig i vårt närområde.
          </note>
          <note>
            När Vänsterpartiet påpekade detta efter Kölnmötet och inför EU-parlamentsvalet
            i somras påstod regeringsrepresentanter att vi överdrev. Det sker
            inga stora förändringar här. Det är inte frågan om att överge
            den traditionella alliansfrihet och neutralitetspolitik som Sverige
            har stått för. Nu börjar tydligen regeringsföreträdare själva
            inse att deras retorik inte riktigt stämmer överens med praktiken.
            Vice statsministern Lena Hjelm-Walléns uttalande om att neutraliteten
            kan tas bort ur doktrinen kommer kanske därför inte så överraskande.
            Den alliansfrihet som regeringen förespråkar har knappast samma
            innebörd som vi traditionellt vant oss vid. Snarare handlar det
            om att förminska alliansfriheten till att enbart handla om att
            Sverige inte ingår i en överenskommelse om ömsesidiga försvarsförpliktelser
            med andra nationer.
          </note>
          <note>
            Tyvärr har den nya svenska utrikespolitiken också inslag av undfallenhet
            mot stormakter. Den svenska alliansfriheten och neutralitetspolitiken
            har aldrig inneburit att Sverige har avstått från att protestera
            tydligt. Sverige har aldrig varit likgiltigt inför förtryck, inför
            krig och inför orättvisor i namn av neutraliteten - tvärtom. Det
            är bara moderaterna som förtalar den svenska neutralitetspolitiken
            genom att påstå något sådant. Men när Nato med USA i spetsen utan
            folkrättsligt stöd eller FN-mandat påbörjat bombningarna mot Jugoslavien
            mumlade regeringen och talade om att det inte fanns något entydigt
            stöd i folkrätten för dessa militära attacker mot civilbefolkningen,
            men man uttryckte förståelse för dem. Ett sådant ställningstagande
            hade inte varit möjligt för 15
          </note>
          <note>
            år sedan.
          </note>
          <note>
            Marianne Andersson frågade vad Vänsterpartiets alternativ var.
            Vi tycker det för väldigt långt om man accepterar att ett antal
            stater, en militär allians eller en supermakt tar sig rätten att
            använda våld i en nationell konflikt. Tycker Marianne Andersson
            att det är rimligt att vi nu förespråkar en militär intervention
            i
          </note>
          <note>
            Ryssland, som faktiskt håller på att kriga på samma nesliga och
            skändliga sätt som Milosevic gjorde i
          </note>
          <note>
            Kosovo? Är det rimligt att svenska soldater skulle ha deltagit?
            Det borde vara en naturlig följd av Marianne
          </note>
          <note>
            Anderssons resonemang. Skulle Marianne Andersson och Centerpartiet
            ha förespråkat att en svensk militär kontingent skulle ha skickats
            för att delta i attackerna mot Jugoslavien?
          </note>
          <note>
            Jag är glad över de klara ställningstaganden som deklarationen
            innehåller vad det gäller Rysslands överfall på befolkningen i
            Tjetjenien. Jag hoppas att det också leder till handling. Särskilt
            vill jag framhäva det olämpliga i att militärt samöva med en stat
            som bedriver ett utrotningskrig.
          </note>
          <note>
            Indignationen har varit stor över att högerpopulisten Jörg Haider
            har varit med och bildat regering i
          </note>
          <note>
            Österrike. Det finns få som kan säga med samma självklarhet att
            de tillhör Jörg Haiders största politiska fiender som jag kan
            göra. Jörg Haider står t.ex. för förbudet av kommunistpartiet
            i Österrike som en del.
          </note>
          <note>
            Det är naturligtvis en skam och en mörkrets dag i
          </note>
          <note>
            Europa när hans främlingsfientliga parti tar del av regeringsmakten.
          </note>
          <note>
            Men när EU börjar uttala sig om regeringsbildningen i ett enskilt
            land går man väldigt långt. Den svenska regeringen avbryter kontakter
            med Österrike på ministernivå och slår därmed ett ganska svårslaget
            rekord i ogenomtänkt handlande. Menar regeringen att EU ska lägga
            sig i regeringsbildningen i ett enskilt land? Menar man allvar
            med att man inte ska ha några kontakter med Österrike på ministernivå
            borde också det rimliga förhållningssättet vara att man ifrågasätter
            den utbildning av österrikiska stridspiloter som försiggår i Sverige
            eller det samarbete som syftar till att sälja JAS till Österrike.
            Björn von Sydow får inte skaka hand med sin österrikiske försvarsministerkollega,
            men sälja JAS går bra.
          </note>
          <note>
            När Göran Persson i lördags kommenterade Sveriges eget ansvar
            och regeringens eget ansvar för rasismens utbredning sade han
            att det till viss del berodde på att Sverige tagit emot för många
            invandrare. Men det är vi, sade han, på väg att rätta till.
          </note>
          <note>
            Det är en ny strategi som heter duga mot högerpopulisterna, må
            jag säga. Man slår högerpopulismen på fingrarna genom att göra
            som de vill.
          </note>
          <note>
            Också regeringens helomvändning när det gäller
          </note>
          <note>
            Turkiets status som kandidatland till EU är ett exempel på att
            enhetligheten inom EU väger tyngre än regeringens egen politik.
            Så sent som i november ansåg regeringen inte att Turkiet var värdigt
            att tas upp i kandidatkretsen, men på en månad skedde tydligen
            så avgörande förändringar i Turkiets politik att det som tidigare
            hade varit felaktigt plötsligt blev rätt.
          </note>
          <note>
            Ja, politiken ska förändras i takt med verkligheten.
          </note>
          <note>
            Men regeringen har misslyckats med att tala om vad som har gjort
            svensk neutralitetspolitik omodern, varför det nu är okej med
            brott mot folkrätten, på vilket sätt EU har att göra med regeringsbildningen
            i ett medlemsland efter ett demokratiskt val, vilka stora förbättringar
            den förtryckta minoriteten i Turkiet har erhållit eller varför
            Ny demokratis flyktingpolitik var fel 1991 men rätt nu. Man måste
            ha en konsekvens och en linje i utrikespolitiken, och tyvärr saknas
            det många gånger.
          </note>
          <note type="speaker">
            Anf. 35 MARIANNE ANDERSSON (c) replik:
          </note>
          <note>
            Herr talman! I stället för att redovisa alternativ går
          </note>
          <note>
            Lars Ohly till motangrepp och frågar hur vi ska hantera frågan
            om Tjetjenien. Det är naturligtvis i och för sig en berättigad
            fråga. Men vad ville Vänsterpartiet att man skulle ha gjort i
            Kosovo i det läge som var?
          </note>
          <note>
            Vi kan räkna upp massor av misstag som skedde på vägen fram till
            Natoaktionen; visst kan vi göra det.
          </note>
          <note>
            Jag stod många gånger på Norrmalmstorg och talade om Kosovo år
            innan detta hände. Vi kunde förutse hur det skulle bli, och världssamfundet
            gjorde ingenting. Vi kan vara oerhört starkt kritiska mot den
            processen och den utvecklingen, och mot oviljan att med kraft
            ta tag i de problem som fanns i Kosovo.
          </note>
          <note>
            Sedan blev det som det blev. Då kunde, som jag ser det, världen
            inte stillasittande titta på när den etniska rensningen bara ökade
            och ökade i Kosovo.
          </note>
          <note>
            Därför måste man göra någonting.
          </note>
          <note type="speaker">
            Anf. 36 LARS OHLY (v) replik:
          </note>
          <note>
            Herr talman! Våldsanvändning i konflikter ska alltid vara den
            allra sista utvägen. Jag menar att fredsförhandlingarna i Rambouillet
            inte fördes på ett seriöst sätt för att undvika den sista utvägen.
            Det är också så att FN-systemet dels inte tog sitt ansvar, dels
            i ett avgörande läge helt ställdes åt sidan. Den etniska rensningen
            i Kosovo fördubblades eller tredubblades efter Natos angrepp.
          </note>
          <note>
            Principiellt leder det väldigt långt om man accepterar att en
            superstat eller en militär allians självt tolkar när våld får
            användas - när militär makt ska användas - utan att höra världssamfundet.
            Därför är mina frågor fullt berättigade. Vilka principer för det
            mot i världsgemenskapen? Vad anser Marianne Andersson att vi ska
            göra med Ryssland? Tycker Marianne Andersson att vi skulle ha
            sänt svenska bombplan till Jugoslavien?
          </note>
          <note type="speaker">
            Anf. 37 MARIANNE ANDERSSON (c) replik:
          </note>
          <note>
            Herr talman! Jag håller verkligen med om att våld är den sista
            utvägen när det gäller att hantera sådana här konflikter. Som
            jag sade tidigare begicks massor av fel under vägen, men vi kan
            inte göra någonting åt dem i efterhand. Detta må bli en lärdom.
          </note>
          <note>
            När det gäller Tjetjenien är läget tyvärr så att det är svårare
            med en stor makt som Ryssland. Vi vet det.
          </note>
          <note>
            Vi befinner oss i en utveckling när det gäller folkrätten. Den
            väg som man måste gå som jag ser det är att det som hände i Kosovo
            måste vara ett undantag. Där är vi helt överens. Men vi måste
            ha en utveckling där vi ser att det är mer accepterat att ingripa
            i ett land, att ingripa i förebyggande syfte.
          </note>
          <note>
            Jag tror att alla i den här kammaren är väldigt överens om att
            vi måste göra på det sättet. Vi har inte kommit dithän ännu. Det
            är många svårigheter, och det finns många svagheter i den här
            processen. Men det är ändå den vägen vi måste gå. Till slut kan
            det ändå vara så att våld måste tillgripas.
          </note>
          <note type="speaker">
            Anf. 38 LARS OHLY (v) replik:
          </note>
          <note>
            Herr talman! Jag välkomnar Marianne Anderssons klara uppfattning
            att det här måste vara ett beklagligt undantag. Frågan är: Hur
            förändrar vi det internationella rättssystemet? Hur förändrar
            vi Förenta nationerna? Gör vi det genom att starka stater tar
            sig rätten att sätta sig över de regler som gäller internationellt?
          </note>
          <note>
            Eller gör vi det genom ett tålmodigt och svårt förhandlingsarbete
            helt i linje med det som Viola Furubjelke sade i sitt anförande?
          </note>
          <note>
            Ett förändringsarbete är helt nödvändigt. Det gäller inte bara
            vetorätten i säkerhetsrådet utan framför allt handlar det om att
            få en internationell rättsordning som kan hantera konflikter som
            var oerhört ovanliga när Förenta nationerna bildades. Det arbetet
            är jag beredd att tillsammans med Marianne Andersson försöka driva
            på. Men jag kan aldrig acceptera att en militär allians får tolka
            när våldsanvändning är riktig och göra det utifrån sina egna säkerhetspolitiska
            bedömningar.
          </note>
          <note type="speaker">
            Anf. 39 VIOLA FURUBJELKE (s) replik:
          </note>
          <note>
            Herr talman! Jag tycker att Lars Ohly gör det väldigt lätt för
            sig när han förskjuter fokus beträffande
          </note>
          <note>
            Frihetspartiet i Österrikes regeringsbildning så att det i stället
            handlar om krigsmaterielexport, eventuell sådan, från Sverige.
            Jag vill ha klarhet i var Vänsterpartiet står i den här frågan.
          </note>
          <note>
            Jag ser i ett citat från EU-parlamentet att Vänsterpartiets ledamot
            Herman Schmid säger att det österrikiska folket har gjort ett
            val som inte gillas när det gäller Haider. Men när nu alla människor
            säger att de inte vill finna sig i det här underkänner man ju
            det österrikiska folkets rätt att välja sina partier självt.
          </note>
          <note>
            Är det en gängse uppfattning att man kan hänvisa till den regeringsbildning
            som nu har skett och skylla resultatet på det österrikiska folket?
          </note>
          <note type="speaker">
            Anf. 40 LARS OHLY (v) replik:
          </note>
          <note>
            Herr talman! Jag tycker att Herman Schmids citat är alldeles
            utmärkt. Det är nämligen så att vi ska bekämpa alla främlingsfientliga,
            rasistiska, högerpopulistiska tendenser i Sverige såväl som utomlands,
            men vi ska göra det i en öppen debatt. Och vi ska inte utesluta
            möjligheten att det finns ett antal människor som vill rösta på
            ett parti som står för dessa förhatliga åsikter. I Sverige har
            vi haft ett sådant parti, som dessutom var ett stödparti åt en
            borgerlig regering. Vi har haft ett parti som har gått i de grumliga
            träskmarkerna av rasism och främlingsfientlighet.
          </note>
          <note>
            Jag försökte bekämpa dem på gator och torg. Jag försökte bekämpa
            dem genom artiklar. Jag är säker på att Viola Furubjelke gjorde
            samma sak. Men inte ska vi underkänna de människor som efter en
            demokratisk process väljer ett alternativ i ett demokratiskt land.
          </note>
          <note type="speaker">
            Anf. 41 VIOLA FURUBJELKE (s) replik:
          </note>
          <note>
            Herr talman! Jag tycker att det är fel att skylla ett helt folk
            för den regeringsbildning som nu sker i
          </note>
          <note>
            Österrike och som är oönskad av ett flertal regeringar.
          </note>
          <note>
            I stället anser jag att skulden ligger hos det konservativa partiet,
            som har tagit in Frihetspartiet i regeringsbildningen. Det torde
            inte vara omöjligt att bilda en minoritetsregering i Österrike
            heller. Man kunde också ha fortsatt ansträngningarna tillsammans
            med
          </note>
          <note>
            Socialdemokraterna. De konservativa, och moderaterna här, väljer
            att skylla på socialdemokraterna för att man inte nådde ända fram.
            Men det är trots allt det konservativa partiet som har sett till
            att Jörg Haiders parti har kommit i regeringsställning - inte
            det österrikiska folket. De fick 27 %, och det är väldigt illavarslande.
            Men det är ingen majoritet som ensam bär till regering.
          </note>
          <note type="speaker">
            Anf. 42 LARS OHLY (v) replik:
          </note>
          <note>
            Herr talman! Vi skyller definitivt inte Haiders framgångar på
            ett helt folk. Och det finns säkert ett stort ansvar för det konservativa
            ÖVP, liksom för
          </note>
          <note>
            Socialdemokraterna i Österrike - särskilt med tanke på den korrupta
            samregim som har funnits under ett antal år och som har gjort
            det omöjligt att hitta alternativ i politiken. Det har varit ett
            val utan egentligt val. Människor får rösta men inte välja. Det
            är klart att sådden är tydlig, och skörden blir därefter. Men
            vad ni attackerar är skörden och inte sådden.
          </note>
          <note>
            Likadant är det med den politik som socialdemokrater står för.
            Det gäller t.ex. Poul Nyrup Rasmussen, som efter nyår höll ett
            av de mer främlingsfientliga tal som hållits av en nordisk statsminister
            någonsin. Ni vill på det här sättet säga: Vi är minsann emot rasism
            - tillsammans med Poul Nyrup Rasmussen, som går det danska främlingsfientliga
            folkpartiet till mötes genom sitt agerande.
          </note>
          <note>
            Jag tycker att det är viktigt att skilja på sådden och skörden.
            Bekämpa sådden så får vi en annan skörd.
          </note>
          <note type="speaker">
            Anf. 43 SVEN BERGSTRÖM (c):
          </note>
          <note>
            Herr talman! Vi lever i en omvälvande tid i början av det nya
            millenniet. Det internationella samarbetet utvecklas, och världen
            blir alltmer globaliserad. Länder och världsdelar blir alltmer
            inflätade i ett globalt samhälle och en global ekonomi. Den här
            utvecklingen är positiv på många sätt, men den innebär också uppenbara
            risker.
          </note>
          <note>
            Sveriges roll i Europa har starkt förändrats sedan kommunismens
            fall för lite mer än ett decennium sedan. Vi har i dag större
            möjligheter än kanske någonsin tidigare att medverka till att
            binda samman hela Europa i ett fungerande samarbete. Vår utgångspunkt
            och tradition som ett alliansfritt land med starkt internationellt
            engagemang för frihandel och solidaritet med tredje världen ger
            oss särskilda möjligheter att nå framgång i det här arbetet.
          </note>
          <note>
            En annan stark utgångspunkt i detta arbete är den bakgrund vi
            har i det nordiska samarbetet. Jag noterade särskilt att också
            utrikesministern, som nu har gått, betonade det nordiska perspektivet
            och Östersjösamarbetet i dagens regeringsdeklaration. Det nordiska
            samarbetet är och förblir enligt Centerpartiets uppfattning en
            stor tillgång och en viktig del i Sveriges internationella arbete.
            Värderingar och principer som fri rörlighet, decentralisering,
            öppenhet och offentlighet är nyckelord som förtjänar en vidare
            spridning.
          </note>
          <note>
            En starkare nordlig dimension har också tillförts
          </note>
          <note>
            EU-samarbetet genom Sveriges och Finlands medlemskap. Ett fördjupat
            samarbete inom Barentsregionen har kunnat påbörjas, och det är
            mycket viktigt att det kan komma vidare.
          </note>
          <note>
            Herr talman! En stor fråga för framtiden är vilken fortsatt roll
            vårt land ska ha i det europeiska samarbetet. Jag tänker i mitt
            fortsatta inlägg koncentrera mig på hur vi nu hanterar den fråga
            som utgör något av ett vägval i fråga om hur Sveriges samarbete
            i
          </note>
          <note>
            Europa ska utvecklas. Det handlar om Sverige och
          </note>
          <note>
            EMU.
          </note>
          <note>
            En knapp majoritet av de svenska väljarna röstade
          </note>
          <note>
            1994 för att Sverige skulle bli medlem i Europeiska unionen.
            Detta innebar emellertid inget folkligt klartecken för att vårt
            land ska reduceras till något som skulle kunna bli en nordlig
            delstat i en framväxande federal stat, ett Europas förenta stater.
          </note>
          <note>
            I dag går utvecklingen inom EU i tydlig federalistisk riktning.
            Senaste exemplet är väl agerandet i
          </note>
          <note>
            Österrikefrågan, oavsett vad man tycker om det i sak.
          </note>
          <note>
            Där har Marianne Andersson utvecklat Centerpartiets ståndpunkt.
            Den här utvecklingen förnekas ofta av de mest pådrivande unionsförespråkarna.
            Det gör man av taktiska skäl. Man försöker dölja det för folket.
            De som vill utveckla unionen i federalistisk riktning vet naturligtvis
            att medborgarna i Sverige är rätt motsträviga, för att uttrycka
            det försiktigt, när det gäller att ge upp den nationella självständigheten.
          </note>
          <note>
            Vi måste sätta in EMU-frågan i det här sammanhanget. För den
            som arbetar för decentralisering, förstärkt demokrati och lokalt
            inflytande mot storskalighet och centralisering finns det naturligtvis
            väldigt många invändningar mot EMU. Att oåterkalleligt ge upp
            den egna valutan och centralisera makten över penningpolitiken
            till ett antal politiskt opåverkbara bankdirektörer i Frankfurt
            får väldigt långtgående konsekvenser. Kommande steg på den federalistiska
            vägen blir naturligtvis samordning av skattepolitiken, arbetsmarknadspolitiken,
            regionalpolitiken och i förlängningen kanske hela den ekonomiska
            politiken.
          </note>
          <note>
            Det är viktigt att vi försöker se igenom det här; att federalismen
            ofta utvecklas stegvis enligt salamimetoden - en skiva i taget.
          </note>
          <note>
            Herr talman! Nu står en ny regeringskonferens för dörren, där
            syftet är att, som det heter, effektivisera samarbetet genom institutionella
            förändringar. Vi vet redan nu från exempelvis kommissionsordföranden
          </note>
          <note>
            Romano Prodis sida att tanken är att öka de större medlemsländernas
            inflytande på de mindres bekostnad, att i hög grad avskaffa de
            enskilda medlemsländernas vetorätt. Ingen som lyssnar på vad den
            mäktige Prodi säger kan tvivla på att han försöker påskynda skapandet
            av en europeisk motsvarighet till USA.
          </note>
          <note>
            En annan påtaglig tendens i federalistisk riktning är att EU:s
            gränser mot den övriga omvärlden byggs allt högre när Schengenavtalet
            nu har inordnats i EU-
          </note>
          <note>
            fördragen. Önskar vi verkligen denna typ av utveckling?
          </note>
          <note>
            Vi måste få en bred och ärlig diskussion bland allmänheten om
            vilket samarbete i Europa vi önskar att Sverige ska delta i. Anser
            vi att Sverige ska samarbeta i Europa och världen som aktiv, självständig
            och stark stat även i fortsättningen, eller anser vi att det är
            bättre att vårt land ingår i en alltmer överstatlig union, där
            medlemsländerna alltmer liknar delstaterna i Amerikas förenta
            stater?
          </note>
          <note>
            Svaret på denna nyckelfråga är enligt min mening avgörande för
            hur vi ser på EMU och euron. Men det finns rätt många som vill
            skymma den grundläggande frågan med teknikaliteter, detaljer och
            sådant som att det är enklare att växla pengar.
          </note>
          <note>
            För min del är jag som centerpartist och decentralist motståndare
            till centralisering och en allt större överstatlighet. Mångfalden
            i Europa är, som jag ser det, en tillgång. Att pressa på de europeiska
            folken en enda likartad mall från ovan skapar lätt nya spänningar.
            Samarbetet måste växa underifrån mellan folken och nationerna.
          </note>
          <note>
            Sverige ska självklart ha ett nära samarbete med övriga Europa
            och världen i övrigt som en självständig stat. Som självständig
            stat med egen röst på den internationella arenan kan vårt land
            agera brobyggare och medlare. Jag är exempelvis övertygad om att
          </note>
          <note>
            Sverige kan göra en större insats för att utveckla samarbetet
            med länderna i Central- och Östeuropa om vi inte avhänder oss
            vår egen valuta.
          </note>
          <note>
            Min vision är att Sverige, gärna tillsammans med
          </note>
          <note>
            Norge och Danmark, kan bli ett Europas Kanada, ett land som samarbetar
            nära med den stora grannen i söder utan att för den skull ge upp
            sitt eget självbestämmande.
          </note>
          <note>
            Trots att Kanada till stora delar har språk och kultur gemensamt
            med USA och är handelsmässigt långt mer beroende av stormakten
            i söder än vi är av övriga EU ser inte kanadensarna några fördelar
            med att ge upp den egna valutan eller att ansöka om inträde i
            USA. I stället utvecklar Kanada och USA hela tiden ett allt närmare
            mellanstatligt samarbete.
          </note>
          <note>
            Jag vill gärna avsluta med att uppmana alla partier och kolleger
            här i kammaren att lyfta debatten om
          </note>
          <note>
            Sveriges roll i Europa på ett förutsättningslöst sätt.
          </note>
          <note>
            Låt oss, oberoende av vilken grundläggande syn vi har på hur
            Sverige bör delta i det europeiska samhället, medverka till att
            ställa de viktiga frågorna för framtiden. Utvecklingen under de
            närmaste åren blir avgörande för om vårt land kommer att kunna
            agera starkt och självständigt i det internationella samarbetet
            eller om vi bara ska fungera som en anpassad röst i EU-kören.
          </note>
          <note type="speaker">
            Anf. 44 HELENA BARGHOLTZ (fp):
          </note>
          <note>
            Herr talman! Kan vi i början av det nya årtusendet enas om ett
            gemensamt och symboliskt nytt initiativ på området för mänskliga
            rättigheter? Jag anser att en lämplig fråga för ett sådant initiativ
            vore att sätta stopp för diskrimineringen av kvinnor.
          </note>
          <note>
            Alla människors lika värde, oberoende av kön, ras bakgrund eller
            sexuell läggning, är för de flesta av oss en självklarhet. Ändå
            utsätts kvinnor världen över för svår diskriminering. Många brott
            mot de mänskliga rättigheterna är könsspecifika. Kvinnor och flickor
            nekas rätten till utbildning och arbete. I vissa länder nekas
            kvinnor rösträtt eller rätten att delta i det offentliga livet.
            Våldtäkt har blivit ett vanligt vapen i väpnade konflikter för
            att förödmjuka och tortera fienden. Tusentals unga flickor könsstympas
            varje dag. Handel med kvinnor har blivit en internationellt organiserad
            affärsverksamhet. Kvinnor över hela världen utsätts för grovt
            våld i hemmet.
          </note>
          <note>
            Efter FN:s förklaring om de mänskliga rättigheterna har det kommit
            många internationella förklaringar om kvinnors rättigheter. Ungefär
            160 länder har undertecknat konventionen om avskaffande av all
            slags diskriminering av kvinnor. Men ändå har sådana deklarationer
            ofta inte genomförts. Det gäller också den deklaration och det
            handlingsprogram som undertecknades vid den fjärde världskvinnokonferensen
            i Beijing 1995. I vissa delar av världen har kvinnornas situation
            förbättrats avsevärt, men miljontals kvinnor diskrimineras och
            utnyttjas fortfarande. EU
          </note>
          <note>
            har här ett stort ansvar för att främja kvinnors rättigheter,
            inte minst för att försöka se till att alla länder inte bara ratificerar
            utan också genomför de viktiga deklarationerna för mänskliga rättigheter.
          </note>
          <note>
            Det internationella samfundet inklusive FN, EU
          </note>
          <note>
            och andra regionala organisationer har ett klart ansvar att uppmana
            regeringar att vidta omedelbara åtgärder mot våld och diskriminering
            som riktar sig mot kvinnor. Europaparlamentet företräder 350 miljoner
            invånare i demokratiska länder, och vad EU beslutar i detta avseende
            är mycket betydelsefullt. Det kan få väldigt stort inflytande
            på regeringar som underlåter att respektera de grundläggande mänskliga
            rättigheterna.
          </note>
          <note>
            Många av hindren för kvinnors rättigheter beror på samhället
            eller på traditioner och religiösa uppfattningar. Detta gör det
            visserligen svårare för det internationella samfundet att vidta
            åtgärder för att ändra dessa orättvisor, men det får inte bli
            en orsak till att förbli passiv. Och detta gäller särskilt beträffande
            kvinnovåldet.
          </note>
          <note>
            Världsorganisationen mot tortyr kom nyligen med en rapport som
            antyder hur omfattande kvinnovåldet är, och denna rapport bör
            följas upp med närmare undersökningar. Vi behöver mer detaljerade
            uppgifter om hur diskrimineringen nu går till i olika länder och
            världsdelar. När EU tar fram nya initiativ på detta område måste
            man ta lärdom av det arbete som redan lagts ned av medlemsstaterna,
            internationella organisationer, t.ex. Unifem, och frivilligorganisationer
            på området för mänskliga rättigheter.
          </note>
          <note>
            De allra flesta länder har antagit lagstiftning som gör kvinnor
            och män lika inför lagen och som skyddar mot våld. Ändå missar
            dessa lagar ofta problemet med våld i hemmet. Många länder, faktiskt
            också några europeiska, saknar lagstiftning mot våld i hemmet
            när det gäller t.ex. misshandel, våldtäkt och tvångsäktenskap.
            Men det allra största problemet med lagstiftningen är den totala
            bristen på vilja att tillämpa de lagar som ändå gäller i många
            länder världen över.
          </note>
          <note>
            Det i sin tur legitimerar ju olika typer av våld mot kvinnor.
            Länderna uppfyller inte heller sina internationella förpliktelser,
            eftersom allt våld mot kvinnor är ett klart brott mot förklaringen
            om de mänskliga rättigheterna och förklaringen om avskaffande
            av våld mot kvinnor. Här har EU ett enastående tillfälle genom
            att uppmana alla regeringar att utan reservationer ratificera
            och genomföra alla viktiga människorättskonventioner. Det gäller
            konventionen om barnets rättigheter, det gäller också konventionen
            mot tortyr, och det gäller naturligtvis deklarationen om avskaffande
            av våld mot kvinnor.
          </note>
          <note>
            En annan mycket viktig åtgärd för EU är att driva en varaktig
            kampanj genom politisk och diplomatisk lobbying gentemot tredje
            land. Om det behövs, och det gör det faktiskt, måste EU fördöma
            s.k. förbrytarregimer, t.ex. talibanregimen i Afghanistan som
            ju verkligen går väldigt illa åt kvinnorna i Afghanistan.
          </note>
          <note>
            EU bör också kritisera regeringar som är ovilliga att samarbeta.
          </note>
          <note>
            Klausuler om mänskliga rättigheter för kvinnor måste införas
            i alla avtal som ingås i tredje land. EU
          </note>
          <note>
            bör också driva en flerårig kampanj om mänskliga rättigheter
            för kvinnor, och denna bör synas i unionens externa kontakter.
            Största möjliga finansiering måste ges till program som Daphne
            och Stop som utformats för att ta itu med sådana problem som diskriminering
            och kvinnohandel. EU-kommissionen bör också följa upp detta och
            lämna detaljerade rapporter om resultatet av sådana åtgärder.
          </note>
          <note>
            EU bör också ställa sig bakom FN:s rekommendationer till regeringar
            att anta nationella strategier för att avskaffa kvinnlig könsstympning.
          </note>
          <note>
            EU-länderna måste kunna ge lämplig rehabilitering och behandling
            av flickor och kvinnor som könsstympats. Här ska EU ha ett bra
            samarbete med frivilligorganisationer och lokala initiativ liksom,
            naturligtvis, med religiösa ledare som ska ta fram andra initiationsriter
            för unga flickor.
          </note>
          <note>
            Skydd för misshandlade kvinnor som söker asyl i
          </note>
          <note>
            EU bör också ingå i den gemensamma asylpolitiken.
          </note>
          <note>
            Invandrarkvinnor, särskilt frånskilda, som riskerar att utsättas
            för våld och diskriminering i sina hemländer bör ges asyl i EU
            och inte behöva oroa sig för att bli utvisade.
          </note>
          <note>
            När EU utvidgas till länderna i Central- och Östeuropa måste
            man ge uppmärksamhet åt respekten för de mänskliga rättigheterna,
            särskilt när det gäller kvinnor där.
          </note>
          <note>
            Full respekt för kvinnors rättigheter, inklusive kriminalisering
            av våld i hemmet, måste vara ett absolut anslutningsvillkor som
            ska lyftas fram i medlemskapsförhandlingarna.
          </note>
          <note>
            Slutligen, herr talman, måste EU självklart sopa rent framför
            egen dörr. Våra svenska representanter i
          </note>
          <note>
            EU måste också bekämpa diskriminering och främja jämställdhet
            inom den europeiska unionen och dess institutioner. Tyvärr är
            det ju fortfarande så att de allra flesta tjänsterna på högre
            nivå i EU, även sådana politiska poster som särskilda representanter,
            tillsätts med män.
          </note>
          <note type="speaker">
            Anf. 45 CARINA HÄGG (s):
          </note>
          <note>
            Herr talman! I dag här i kammaren står utrikespolitiken i fokus
            från många olika utgångspunkter. Jag kommer att ta upp dödsstraffet
            och understryka vikten av att aids ytterligare uppmärksammas.
            Kort kommer jag också att beröra några andra områden. I
          </note>
          <note>
            övrigt får jag av tidsbrist hänvisa till kolleger och till tidigare
            ställningstagande.
          </note>
          <note>
            Men att i dag helt gå förbi Österrike mot bakgrund av hur allvarligt
            jag ser på läget och på Haider liksom på att FPÖ nu ingår i regeringen
            vore en omöjlighet.
          </note>
          <note>
            Självfallet stöder jag helhjärtat utrikesminister Anna
          </note>
          <note>
            Lindhs ställningstagande. Det känns skönt med denna tydlighet,
            inte minst med tanke på hur andra tofflar omkring i debatten och
            väjer av rädsla för de egna skeletten.
          </note>
          <note>
            När det gäller Afghanistan har det handlat om flygkapningar men
            det som främst varit föremål för debatt vid flera tillfällen här
            i kammaren är de afghanska kvinnornas situation. Den ska vi fortsätta
            att bevaka. Samtidigt finns det anledning att gå vidare och lyfta
            upp kvinnornas allt svårare situation även i grannlandet Pakistan.
            Fundamentalism och kvinnoförtryck spiller nu över gränsdragningarna
            och vinner terräng. Det är en negativ utveckling, som jag tagit
            upp bl.a. i artikelform och vars allvar bekräftas i en färsk rapport
            av Amnesty. Jag rekommenderar den oroande läsningen.
          </note>
          <note>
            Görs då något? Ja, något. EU har i en deklaration tagit upp ämnet
            "hedersmord" men fortfarande skyms de många kvinnornas verklighet
            av intresset för en enda person, Pakistans f.d. premiärminister
            Benazir
          </note>
          <note>
            Bhutto.
          </note>
          <note>
            Herr talman! När det gäller dödsstraffet, sett till
          </note>
          <note>
            Europa, så genomfördes endast i Vitryssland en avrättning. Albanien
            har avskaffat dödsstraffet. Från
          </note>
          <note>
            Turkiet har det kommit positiva signaler. Europa håller på att
            bli en dödsstraffsfri zon men motsatta trender finns också. Jag
            vill då gärna peka på den olyckliga utvecklingen i USA där dödsstraffet
            finns i
          </note>
          <note>
            38 av de 50 delstaterna. Jag kan också tillägga att det har varit
            en aktion. Hela 176 ledamöter av denna kammare har skrivit vädjande
            brev till de här olika delstaterna i USA. Detta visar på det starka
            engagemang som finns här i kammaren.
          </note>
          <note>
            Det kan också tilläggas att många av de delstater som vi har
            uppmärksammat även tillämpar dödsstraff för unga under 18 år.
            Guvernören och presidentkandidaten George Bush har fattat beslut
            om avrättning av 111 män och 1 kvinna - rekord i barbari; detta
            samtidigt som överklagningstiderna förkortas och rättshjälpen
            försämrats. Dödsstraffet förknippas ofta, med rätta, med diktaturer
            men fega politiker i demokratier kan också döda.
          </note>
          <note>
            Kampen mot dödsstraffet är en svensk hjärtefråga.
          </note>
          <note>
            Därför förväntar jag mig att vi ska kunna göra mer inom EU för
            att skärpa profilen mot tredje land.
          </note>
          <note>
            Herr talman! Jag vet vad man glömde på World
          </note>
          <note>
            Economic Forum i Davos. Man ska visserligen lite vagt ha talat
            om det sociala ansvaret men man undvek samtidigt att ta upp frågan
            om hur jakten på företagsvinster blir konfliktdrivande. FN:s generalsekreterare
          </note>
          <note>
            Kofi Annan har vid ett tidigare möte i Davos talat om just storföretagens
            ansvar.
          </note>
          <note>
            Vad brist på ansvar kan leda till har Volvo nu lärt sig. De hårt
            kritiserade kontakterna med Billy Rautenbach har gett mycket negativ
            publicitet för Volvo.
          </note>
          <note>
            Fortfarande har Volvos ledning inte insett värdet av en ökad
            öppenhet kring skandalen.
          </note>
          <note>
            Vilka är det vars ekonomiska intressen har lett till att fingrarna
            stoppas i Kongo-Kinshasas syltburk förutom Rautenbach? Var och
            genom vem förvandlas inkomsterna från Kongos gruvor till vapen?
          </note>
          <note>
            Kontroll över råvaror blir kontroll över makten.
          </note>
          <note>
            Afrikas råvaror bidrar till att hålla de förödande krigen vid
            liv och kan även motverka en demokratisering. Den tillväxt som
            oljan ger förbättrar t.ex. heller inte levnadsvillkoren för Angolas
            folk. Diamanterna från Angola är krigsdiamanter. FN:s säkerhetsråd
            beslutade i maj 1999 att inrätta en expertpanel för att se över
            efterlevnaden av sanktioner mot Unita. Vi väntar nu på deras rapport.
          </note>
          <note>
            Det världsledande sydafrikanska diamantbolaget
          </note>
          <note>
            De Beers, som tillhör de utpekade, lär ha beslutat att tills
            vidare se över verksamheten i västra och centrala
          </note>
          <note>
            Afrika. Samtidigt fortsätter kritiken mot bolaget.
          </note>
          <note>
            Resultatet från FN:s expertpaneler kommer att ge vägledning för
            Sverige och EU:s framtida linje.
          </note>
          <note>
            Än så länge finansierar Angolas krigsherrar liksom lokala krigsherrar
            i Sierra Leone sina blodiga krig genom att sälja diamanter från
            gruvor i länderna.
          </note>
          <note>
            Det finns en studie av Ian Smille, Ansana Gberie och
          </note>
          <note>
            Ralph Hazelton i organisationen Africa Canada. Författarna anklagar
            diamantbolagen och belgiska politiker för att blunda för den hantering
            av krigsdiamanter som dagligen pågår i Antwerpen. De hävdar samtidigt
            att Liberias diamantinkomster har koppling till den brutala Revolutionära
            Förenade Fronten, RUF. Om rädslan att förlora diamanthandeln till
            länder som
          </note>
          <note>
            Israel och Libanon spelar in vill jag nog låta vara osagt. Belgien
            har i alla fall ett ansvar, liksom EU.
          </note>
          <note>
            Herr talman! Vi står inför ett toppmöte mellan EU
          </note>
          <note>
            och Afrika. Men Lusakaavtalet måste ha fått stöd redan innan
            i form av observatörer och militär personal. Lusakaavtalet har
            undertecknats av Kongo, Namibia, Angola, Rwanda och Uganda.
          </note>
          <note>
            Jag ser därför med oro på att Burundi, som inte omfattas av avtalet,
            står utanför och på så sätt framöver kan komma i kläm på ett olyckligt
            sätt. Burundi har tagit flera positiva steg och Nelson Mandela
            har tagit på sig en medlande roll som har fått stor betydelse.
            De omdiskuterade lägren finns i fokus och ska enligt löfte nu
            som ett första steg avvecklas. Av erfarenhet väcker läger oro.
          </note>
          <note>
            Att begränsa det krig i Kongo som hotar freden i en stor del
            av Afrika söder om Sahara är en oerhört viktig uppgift. Zambia
            med president Frederick Chiluba har spelat en konstruktiv roll
            och har som ett neutralt land både en särskild ställning och ett
            särskilt ansvar. Frågor kring Lusakaavtalets implementering är
            också mycket levande i huvudstaden Lusaka. Hur
          </note>
          <note>
            Sverige stöder processen kommer utrikesminister
          </note>
          <note>
            Anna Lindh att senare utveckla i ett skriftligt svar till mig.
          </note>
          <note>
            Herr talman! Det har varit en Afrikamånad i FN. I
          </note>
          <note>
            FN:s säkerhetsråd stod den 10 januari aids på dagordningen. USA:s
            vicepresident Al Gore, som bevistade mötet, vidgade synen på hiv/aids
            genom att betrakta sjukdomen inte bara som en hälsofråga utan
            också som ett hot mot internationell fred och säkerhet. Fler människor
            kommer att avlida i aids under 2000-talets första decennium jämfört
            med antalet soldater som stupat i krig under hela 1900-talet.
            Endast några procent av världens befolkning lever i Afrika men
            hälften av aidsfallen finns där. Mer än 40 talare från olika kontinenter
            deltog i den öppna debatten. Vi kan konstatera att aids äntligen
            på allvar har satts överst på dagordningen i det internationella
            samfundet.
          </note>
          <note>
            Herr talman! I Afrikas dödssjuka syns dock inte någon lönande
            köpkraft - en död utan lönsamhet.
          </note>
          <note>
            Malariafrågan är en fråga där marknadskrafterna visat sin oförmåga
            att lösa problemet. Skulle 3 000 barn ha fått fortsätta att dö
            varje dag om deras föräldrar hade kunnat efterfråga medicin? Vi
            glömmer lätt att fler dör i malaria än i aids. Men varken de som
            dör i malaria eller de som dör i aids kan fullt ut lita på marknadskrafterna.
          </note>
          <note>
            En uppgiven man i Harare utbrast uppgivet: "Vi försöker sända
            hem våra sjuka till hembyn med bussen, vi har inte råd att vänta
            tills hemfärden måste ske i kista." Det blir dyrare.
          </note>
          <note>
            För denne man var det en utopi att kunna efterfråga medicin till
            sina släktingar.
          </note>
          <note>
            Nu har den uppgivne mannens land, Zimbabwe, fått en aidsstrategi
            - en strategi som redan har hunnit möta positiva reaktioner. Vid
            utrikesminister Mudenges besök här förra veckan tog jag upp aidsfrågan
            i ett säkerhetsperspektiv. Frågan blir nödvändig att ställa när
            medelåldern i Zimbabwe riskerar att sjunka till 30 år 2015.
          </note>
          <note>
            För forskning och efterfrågan av medicin ligger det yttersta
            ansvaret på oss politiker, på staterna. Vi måste tillsammans upprepa
            våra krav på lägst 0,7 %
          </note>
          <note>
            av BNP till samarbete med de fattiga länderna.
          </note>
          <note>
            Sverige har tagit fram en strategi för hiv/aidsarbete i internationellt
            sammanhang. Bakgrunden är naturligtvis att problemen gradvis växer
            i samtliga våra samarbetsländer. I de hårdast drabbade länderna
            är var fjärde vuxen hivpositiv. Jag kan bara stödja beslutet att
            inrätta ett sekretariat för hiv och aids i
          </note>
          <note>
            Harare. Därutöver har Sida tillsatt en intern projektgrupp med
            konkreta mål för att underlätta arbetet.
          </note>
          <note>
            Jag kan inte fortsätta, men det ska bli intressant att höra mina
            två kolleger som reste tillsammans med mig i Uganda och Zambia
            utveckla vidare erfarenheterna kring sexuell och reproduktiv hälsa
            i de båda länderna.
          </note>
          <note type="speaker">
            Anf. 46 BRITT-MARIE DANESTIG (v):
          </note>
          <note>
            Fru talman! FN:s arbete för fred, jämlikhet och demokrati samt
            för social och ekonomisk rättvisa äventyras av att världens rikaste
            och mäktigaste nation, USA, inte fullföljer de avtal som finns
            och inte tar sitt ekonomiska ansvar. FN:s ekonomiska situation
            är, som säkert många vet, bekymmersam. Bl.a.
          </note>
          <note>
            kostar de fredsbevarande insatserna i Kosovo och
          </note>
          <note>
            Östtimor stora pengar.
          </note>
          <note>
            USA har under flera år underlåtit att betala sin medlemsavgift,
            vilket har resulterat i att landets skuld till FN vid förra årets
            slut uppgick till inte mindre än
          </note>
          <note>
            1,6 miljarder dollar. Det gick så långt att USA riskerade att
            mista sin rösträtt i generalförsamlingen, vilket naturligtvis
            skulle ha inneburit en betydande diplomatisk prestigeförlust för
            landet. Realpolitiskt saknar dock en förlust av rösträtten betydelse,
            eftersom USA
          </note>
          <note>
            ändå skulle ha kvar sin plats i säkerhetsrådet och därmed kunna
            utnyttja sin vetorätt.
          </note>
          <note>
            Den amerikanska kongressen gick efter påtryckningar från olika
            håll som en kompromisslösning med på att betala 926 miljoner dollar
            av den totala skulden under en treårsperiod. Men av dessa var
            det endast
          </note>
          <note>
            100 miljoner som man sade sig vara villig att villkorslöst betala.
            Resterande del avsåg man att betala endast om ett tjugotal villkor
            som kongressen ställt kunde uppfyllas.
          </note>
          <note>
            Några av kraven var att USA:s andel av FN-
          </note>
          <note>
            budgeten i fortsättningen skulle sänkas från nuvarande 25 till
            22 % och från 31 till 25 % vad avser bidragen till fredsbevarande
            operationer samt att den kvarvarande skulden på nästan 700 miljoner
            dollar helt avskrevs. Det är i det här sammanhanget värt att notera
            att EU som andel av budgeten betalar 37 % och
          </note>
          <note>
            Japan 20 %, trots att Japan inte har säte i säkerhetsrådet.
          </note>
          <note>
            Uppgörelsen i USA:s kongress nåddes först efter ett antal märkliga
            turer kring främst republikanernas krav på restriktioner för de
            amerikanska bidragen till internationella organisationer som arbetar
            med familjeplanering och som förespråkar aborträttigheter i bidragsländerna.
            Flera av kongressledamöterna förefaller totalt okunniga om de
            problem som finns i den fattiga delen av världen. Hur ska man
            kunna bekämpa aids i de afrikanska länderna om man inte tillåter
            en fungerande preventivmedelsteknik?
          </note>
          <note>
            USA:s krav är att likna vid utpressning. Tillmötesgår inte övriga
            medlemsstater USA:s krav får inte
          </note>
          <note>
            FN det ekonomiska tillskott som är nödvändigt för ett fortsatt
            engagemang i Kosovo, Östtimor, Cypern,
          </note>
          <note>
            Kongo, Angola osv. USA:s agerande kan komma att undergräva förtroendet
            för FN och förstärka konflikten mellan världens fattiga och rika
            länder. Den maktförskjutning som skett i världen genom USA:s dominans
            och självpåtagna rätt att självständigt agera i olika konflikter
            kan också i sin förlängning äventyra världsfreden.
          </note>
          <note>
            Sverige måste inta den hållning som vice statsminister Lena Hjelm-Wallén
            gav uttryck för under en frågestund i riksdagen i december förra
            året. USA ska fullgöra sina skyldigheter som medlemsland och betala
            hela sitt skuldpaket till FN inom anvigen tid och utan villkor.
          </note>
          <note>
            När detta väl skett menar jag emellertid att det kan finnas skäl
            för att seriöst diskutera om olika länders andelar av FN-budgeten
            bör ändras. Statsminister
          </note>
          <note>
            Olof Palme framförde vid FN:s 40-årsjubileum 1985
          </note>
          <note>
            idén om att sänka taket för de största bidragsgivarna i syfte
            att inte göra FN alltför beroende av något enskilt land. Därigenom
            skulle en upprepning av en liknande utpressningssituation som
            nu föreligger kunna undvikas i framtiden. Olof Palme nämnde inte
            några siffror i New York, men i de diskussioner som senare fördes
            var ett tak på 15 % det som var mest aktuellt. En sådan diskussion
            bör dock starta först efter det att USA fullgjort sina skyldigheter
            och betalat tillbaka de pengar som amerikanerna hållit inne men
            som rätterligen tillhör FN.
          </note>
          <note>
            Det kan också vara på sin plats att nämna att USA
          </note>
          <note>
            tjänar miljarder dollar årligen på att FN är lokaliserat till
            New York och att mycket av FN:s upphandling sker inom USA.
          </note>
          <note>
            I likhet med Viola Furubjelke menar jag att det också finns starka
            skäl för att förändra säkerhetsrådets både sammansättning och
            arbetssätt. Vetorätten måste förändras. Den uppstod som en konsekvens
            av andra världskriget och hade kanske ett visst berättigande under
            det kalla krigets dagar. Men i dag ser det säkerhetspolitiska
            läget helt annorlunda ut, och vetorätten har nu en förlamande
            inverkan på FN:s möjligheter att skyndsamt agera vid svåra konflikter.
            En anpassning till den situation och de problem som råder i världen
            i dag är nödvändig. Jag är medveten om att det är förenat med
            svårigheter. När det gäller vetomakten råder Moment 22. Förslag
            om förändringar av vetomakten kan effektivt stoppas genom att
            någon av de tidigare s.k. stormakterna använder sig av den.
          </note>
          <note>
            Trots detta menar jag att den svenska regeringen aktivt och oförtrutet
            bör arbeta vidare för att få ett slopande av vetorätten till stånd,
            både inom EU-
          </note>
          <note>
            kretsen och även som en fri och självständigt tänkande nation
            med ett grundmurat gott rykte i FN-
          </note>
          <note>
            sammanhang, ett rykte som säger att Sverige faktiskt alltid vågat
            vara både obekvämt och ifrågasättande.
          </note>
          <note>
            Jag kan inte inse att vår profil måste bli alltför utslätad på
            grund av vårt medlemskap i EU.
          </note>
          <note type="speaker">
            Anf. 47 ANA MARIA NARTI (fp):
          </note>
          <note>
            Fru talman! För inte så länge sedan deltog vi alla här i kammaren
            i en minnesstund för Förintelsens offer. Tal och musik tvingade
            mig att tänka på något som jag hade stött på flera gånger i mitt
            liv: antisemitismen.
          </note>
          <note>
            När jag var liten brukade jag, precis som barn brukar, gömma
            mig och lyssna på vad de stora sade.
          </note>
          <note>
            Kanske därför att de inte visste att jag lyssnade fick jag höra
            fruktansvärda berättelser. De vardagliga samtal som jag lyssnade
            på kretsade kring hemska ord: pogromer och massmord. Någon talade
            viskande om judar mördade av järngardets legionärer och om människokroppar
            som hängdes upp på slakthusets krokar. Min moster, som vara socialarbetare
            och jobbade nära fronten, berättade för mamma om en liten pojke
            som hon hade hittat, en pojke på två tre år.
          </note>
          <note>
            Han låg skadad över en hög döda människor någonstans i det område
            som på den tiden kallades Transnistrien.
          </note>
          <note>
            På gatorna kunde jag höra ett tyskt uttryck som verkade väldigt
            konstigt, echte jüdische Seife. Vi trodde då att det var ett skämt,
            men det var faktiskt en produkt: tvål gjord på judiska kroppar.
          </note>
          <note>
            Detta hände i början av 40-talet under den korta period då Rumänien
            var dominerad av järngardet och senare under den mycket längre
            perioden när Rumänien var allierat med Nazityskland.
          </note>
          <note>
            Tio år senare, på 50-talet, rasade antisemitismen omkring mig
            på nytt, men då var det inte fascister som ledde klappjakten på
            judar. Vi levde då i det kommunistiska imperiet. Vi visste, men
            samtidigt visste vi inte vad som hände runtomkring oss. Ett av
            kommunismens starkaste vapen mot människorna var förvirringen,
            dimmorna. Vi fick aldrig klarhet över de händelser som vi själva
            utsattes för.
          </note>
          <note>
            Vi visste att folk jagades och fängslades och mördades, men vi
            visste inte vilka de var och varför man jagade dem. Vi gissade
            av vissa namn att det var judar som förföljdes, men sanningen
            om 50-talets grymma och sofistikerade terror mot judarna fick
            vi veta mycket senare.
          </note>
          <note>
            Det var inte sista gången som jag stötte på antisemitismen. På
            våren 1970 när jag var en nyanländ flykting i Sverige med humanitära
            skäl - man ville inte ge mig politisk asyl, för det var inte säkert
            att
          </note>
          <note>
            Ceausescu skulle ha tagit livet av mig om jag hade återvänt -
            skulle jag lära mig svenska. I klassrummet träffade jag människor
            som hade lämnat det kommunistiska Polen på grund av judeförföljelser.
          </note>
          <note>
            Och mycket senare under mirakelåren 1989 och
          </note>
          <note>
            1990 när kommunismen äntligen föll av sin egen svaghet, då kom
            antisemitismen på nytt i en ännu vidrigare skepnad. Det var f.d.
            kommunistiska lakejer till Ceausescu, f.d. ledare för hemliga
            polisen Securitate som över en natt upptäckte att de egentligen
            var extremnationalister. De började publicera hemska s.k.
          </note>
          <note>
            dokument om den judiska världskonspirationen.
          </note>
          <note>
            Varför vill jag berätta om detta? Jo, därför att den oro som
            vi lever med i dag på grund av Haiders inträde i den europeiska
            politiken kan inte förklaras på annat sätt än genom våra synder
            när det gäller populismen. Vi har inte varit tillräckligt aktiva
            i angrepp på populismen, och därför inträffar det i dag mycket
            allvarliga händelser.
          </note>
          <note>
            När det gäller populismens och intoleransens politiska läror
            tycker jag att skillnaderna mot förra seklets våldsideologier
            är mindre viktiga än de drag som förenar dem. Sökandet efter den
            våldsamma konflikten är kärnan i dessa politiska s.k. läror. Viljan
            och lusten att finna lovliga mänskliga byten är deras drivkraft.
          </note>
          <note>
            Offren är judar, främlingar, människor av annan nationalitet
            eller s.k. klassfiender. Det finns alltid en grupp som utpekas
            som den grupp som man får slå på, först med ord och senare kan
            det gå mycket längre.
          </note>
          <note>
            De totalitära ideologierna lever i och genom hatet.
          </note>
          <note>
            De kan inte rekrytera anhängare om de inte pekar ut vissa grupper.
            De kan inte mobilisera ungdomen. De kan inte förföra mycket unga
            människor om de inte klart nämner sina mobbningsobjekt.
          </note>
          <note>
            Praktiken visar oss att pendlingen mellan klasshat och rashat
            inte alls är omöjlig, tvärtom. Titta vad som hände under hela
            90-talet i stora delar av f.d. kommunistiska länder!
          </note>
          <note>
            Så vi tvingas gång på gång att ta upp kampen mot intoleransen
            och mot våldets propaganda. Men jag tror att vi inte gör det tillräckligt
            mycket för att stoppa vansinnet.
          </note>
          <note>
            Vi bör arbeta med mycket tydligare mål och betydligt större envishet.
            Världssamfundet borde ha reagerat i tid, i mitten av 80-talet,
            när kommunisten
          </note>
          <note>
            Milosevic blev högerextremist.
          </note>
          <note type="speaker">
            Anf. 48 PER LAGER (mp):
          </note>
          <note>
            Fru talman! Brotten mot de mänskliga rättigheterna sker överallt
            i världen, dag och natt. Etniska rensningar, folkmord, kulturmord
            på ursprungsbefolkningar är inget som hör till historien, utan
            det pågår ständigt runtomkring oss. Det handlar faktiskt om våra
            systrar och bröder. Det handlar om solidaritet och ansvar för
            överlevandet och om livskvalitet för alla på vårt gemensamma klot.
            Därför bör just mänskliga rättigheter alltid stå överst på alla
            politiska dagordningar i världen, menar jag.
          </note>
          <note>
            Fru talman! På andra sidan Atlanten pågår sedan en lång tid tillbaka
            ett kulturmord av dinehindianerna, som också benämns navajo, ett
            ursprungsfolk i det väldiga landområdet Dinetah, som sträcker
            sig genom de amerikanska delstaterna Arizona, Utah och New
          </note>
          <note>
            Mexico - USA:s största indianreservat. Där har dineh- och hopifolken
            funnits i hundratals, kanske tusentals, år i bergsområdet.
          </note>
          <note>
            Big Mountain, även kallat Black Mesa, är en helig plats för dinehfolket,
            men det gömmer också på en av de rikaste kolfyndigheterna i Nordamerika.
            Här finns även naturgas, olja och uran. Rakt över området har
            stora ledningar för elektricitet - "den vite mannens gud" - dragits
            utan att dinehfolket har haft någon glädje av det.
          </note>
          <note>
            Folket lever här av fårskötsel. Man odlar och väver, men klarar
            sig inte på grund av myndigheternas restriktioner. Fattigdomen
            är svår, och nu återstår endast 200 indianer av de drygt 13 000
            för 25 år sedan.
          </note>
          <note>
            Man vaktar sitt berg, precis så som lokalbefolkningen på Kynnefjäll
            i Bohuslän har gjort i 20 år, vilket nu glädjande nog upphörde
            i måndags. Men dinehfolkets kamp och vaktande av sitt berg är
            betydligt svårare och har kostat betydligt mer.
          </note>
          <note>
            Dinehindianerna har genom bedrägligt förfarande lurats eller
            tvingats att flytta från sitt land genom olika lagar, såsom t.ex.
            Relocation Act och Bennet
          </note>
          <note>
            Freeze för att den federala regeringen vill komma åt de rika
            fyndigheterna av fossila bränslen, just sådana bränslen som i
            sin tur är förödande för livsförutsättningarna på jordklotet.
            Sådana bränslen borde över huvud taget inte längre utvinnas.
          </note>
          <note>
            Myndigheten, Bureau of Indian Affairs, har tillsammans med regeringen
            lyckats skapa konstlade konflikter mellan hopistammen, som lever
            inom samma område, och dinehstammen.
          </note>
          <note>
            Folket har trakasserats genom årtionden, förbjudits tillgång
            till mark att bygga på samt vatten och att ha så många får, 40-60
            stycken, som de måste ha för att kunna försörja sig. I stället
            får de försöka överleva med 10-20 får, vilket är en omöjlighet.
          </note>
          <note>
            En gång var också deras språk, som är ett av världens mest komplicerade
            och därför unikt, förbjudet men har sedan några årtionden tillåtits
            igen.
          </note>
          <note>
            Kolet, som Peabody Coal Companys grävskopor nu förtär, är enligt
            indianerna moder jords lever. Oljan är blodet i ådrorna och uranet
            själva lungorna. De ser helheten och hur den nu föröds, hur ozonskiktet
            förtunnas, fåren blir blinda, torkan breder ut sig och hur luften
            och jorden förgiftas. De tusentals olika heliga gravplatserna
            i Big Mountain kommer att förstöras.
          </note>
          <note>
            Fru talman! Det behövs en miljö- och socialkonsekvensanalys vad
            gäller både exploateringen av kolfyndigheterna och tvångsförflyttningarna.
            Det handlar om förödande effekter både på miljön och för en unik
            ursprungsbefolkning.
          </note>
          <note>
            Huvudparten av dinehfolket finns i dag, efter tvångsförflyttningen,
            på området New Lands, ca 20
          </note>
          <note>
            mil bort. Det är ett jordbävningshotat område med bl.a. radioaktivt
            smittat vatten efter en stor dammolycka 1976 som djuren tvingas
            dricka av. De får inte ha så många djur de vill ha. Ingen dineh
            får ha affärsrörelse, samtidigt som de tvingas betala hyra, avgifter
            och försäkringar. Det råder social misär i det här området. New
            Lands kommer de att få vara på i högst
          </note>
          <note>
            65 år. Sedan ska allt jämnas med marken. Det vi ser, fru talman,
            är etnisk rensning. Indianerna är grundlurade, och de känner sig
            grundlurade.
          </note>
          <note>
            Med hjälp av folk runtom i världen har nu dinehfolket i sista
            stund fått råd att stämma den amerikanska staten för brutna avtal
            med indianerna om att få bo inom reservatet så länge gräset växer
            och vattnet flyter. Nu har de 6-24 månader på sig.
          </note>
          <note>
            Fru talman! Det är hög tid att protestera mot den form av etnisk
            rensning och kulturmord som skett i
          </note>
          <note>
            Big Mountain. Nya murar har byggts och mänskliga rättigheter
            förtrampats. Vi har inte lärt av historien och av de internationella
            överenskommelser som vi har ingått. Vi lever inte upp till dessa.
            Vår solidaritet med människor i världen måste också omfatta ett
            sådant folk som dinehindianerna vid Big Mountain i
          </note>
          <note>
            Arizona.
          </note>
          <note>
            Jag ställde, fru talman, en fråga till utrikesministern vid frågestunden
            för några veckor sedan om just dinehindianerna. Men ministern
            kände inte alls till deras situation. I stället ställde jag då
            en skriftlig fråga och fick ett svar, som inte andades mycket
            av engagemang för de nordamerikanska indianerna. Jag beklagar
            detta. Därför har Miljöpartiet i dag skrivit en särskild vädjan
            till bl.a. den amerikanska regeringen.
          </note>
          <note>
            För att försöka leva upp till våra åtaganden som försvarare av
            mänskliga rättigheter och ursprungsbefolkningars rätt måste enligt
            min mening regeringen inte bara, som i svaret på min fråga, notera
            att frågan kommit upp i FN:s arbete för mänskliga rättigheter.
          </note>
          <note>
            Det krävs också ett aktivt intresse, en aktiv medverkan för att
            vi någonsin ska komma åt dessa fruktansvärda problem.
          </note>
          <note type="speaker">
            Anf. 49 AGNETA BRENDT (s):
          </note>
          <note>
            Fru talman! Två s-kvinnor från Stockholm besökte i början av
            december förra året de västsahariska flyktinglägren i Tindouf.
            Jag har valt att använda min tid här i dag till att återge en
            del av det som kvinnorna berättade när jag sammanträffade med
            dem förra veckan. En av dessa kvinnor arbetade för tio år sedan
            med ett projekt i Västsahara och kunde därför göra vissa jämförelser
            mellan då och nu.
          </note>
          <note>
            Det finns fem flyktingläger. De kallas wilayor.
          </note>
          <note>
            Fyra av dem har namn efter städer i hemlandet Västsahara: Layoun,
            Smara, Dakhla och Auserd. Det femte lägret kallas 27 februari-lägret,
            efter den dag då exilregeringen bildades.
          </note>
          <note>
            Avsikten var att invånarna från samma stad skulle flytta samman
            i lägren för att organisationen sedan skulle kunna tas med hem
            igen efter folkomröstningen. I varje wilaya finns sex dairor,
            en sorts stadsdelsnämnder. Lägren är väl organiserade, och det
            var kvinnorna som skötte dem när männen var ute i kriget fram
            till vapenvilan 1991. Kvinnorna i kvinnoorganisationen tar bl.a.
            ansvar för de äldre och de handikappade.
          </note>
          <note>
            Under besöket i lägren bodde de svenska kvinnorna i Rabuni, som
            är ett slags reception och administrativt centrum för lägren.
            I närheten finns en trädgård som startades då västsaharierna kom
            till flyktinglägren. Den har länge betraktats som ett mirakel
            men kan existera på grund av både ytligare och djupare liggande
            underjordiska sjöar för bevattning.
          </note>
          <note>
            Fru talman! Syftet med trädgårdsodlingen var att ta till vara
            det traditionella kulturella jordbruket - alla var inte nomader
            - att utveckla det och att samla folket kring detta. Folk från
            wilayorna får komma dit och hjälpa till med att röra om i sanden,
            och i skolorna får barnen lära sig en del om jordbruk. Några kan
            studera vidare till agronomer.
          </note>
          <note>
            För tio år sedan blomstrade den här trädgården, fåglar kvittrade
            och fjärilar flög omkring bland träd och odlingar. Morötter, sallad,
            rödbetor, tomater och många fler sorters grönsaker frodades, och
            man häpnade och såg detta som ett under, berättade min sageskvinna.
            Det var grönskande träd och odlingar mitt i öknen.
          </note>
          <note>
            Nu fanns inga grönsaker. Trädgården såg förfallen ut. Orsaken
            var att någon eller några hjälporganisationer - jag vill betona
            att det inte var svenska hjälporganisationer - hade sänt utsäde
            och frön för vilka förbrukningsdatumet hade gått ut, och därför
            hade ingen gröda kommit upp. Det här är katastrof för människorna
            i lägren. Tidigare har framför allt barn och sjuka kunnat få grönsaker.
            Nu har en viktig näringskälla tagits ifrån dem. Kosten är i allmänhet
            mycket ensidig, och alla kvinnor i fertil ålder lider av blodbrist.
            I samband med många förlossningar måste man på grund av detta
            ge blodtransfusion till kvinnorna.
          </note>
          <note>
            Fru talman! En tredjedel av Västsahara är befriat område. Dit
            blev mina sageskvinnor inbjudna, vilket de betraktade som en ynnest.
            Framkomna dit, till
          </note>
          <note>
            Tifariti, fick de se att landet börjat bebyggas. Med hjälp av
            sponsring från Navarra i Spanien höll man på att bygga ett sjukhus.
            Utrustning av sjukhuset pågick för fullt. Långtradare fanns på
            plats med kuvöser m.m. Två mammor med nyförlösta barn träffade
            de också. Projektet andades optimism och framtidstro, berättade
            de.
          </note>
          <note>
            För dem var det ett stort ögonblick att få uppleva detta samhällsbygge.
            Då gick västsaharierna och väntade på Kofi Annans rapport. Man
            hade börjat bygga upp infrastrukturen inför en inflyttning. Man
            ville att vissa viktiga institutioner skulle finnas för att samhället
            skulle kunna fungera när människorna från lägren flyttade dit.
            Mina sageskvinnor kände att västsaharierna genom att visa detta
            ville förmedla till omvärlden hur läget är i dag, att kraften
            och viljan till återuppbyggnad finns.
          </note>
          <note>
            Fru talman! En glädjande nyhet är att exilregeringen har en kvinnlig
            minister som basar för kultur och idrott. Hon har också besökt
            Sverige. Hon vill att västsahariernas historia berättas och skrivs
            ned, att det nationella arvet bevaras och att den västsahariska
            traditionen presenteras. Kulturen kan fungera som en brygga mellan
            nationerna.
          </note>
          <note>
            1999 upptäcktes gamla klippmålningar nära Tifariti. De är målade
            på klipporna under utskjutande klipputsprång, men väder och vind
            tär hårt på dem.
          </note>
          <note>
            De är mycket värdefulla och borde skyddas och bevaras. I ett
            av lägren har man uppfört ett museum där västsahariernas historia
            finns beskriven på stora skärmar med ett stort bildmaterial.
          </note>
          <note>
            Fru talman! När min sageskvinna besökte Västsahara och det befriade
            området för tio år sedan var vapenvilan ännu inte ett faktum,
            och hon fick då se militärförläggningarna och hur soldaterna övade.
            Den här gången låg tonvikten på framtiden hos de människor som
            hon talade med. Men de uttryckte också en stark oro inför framtiden
            och möjligheten till en folkomröstning.
          </note>
          <note>
            Det är mycket trafik mellan det befriade området och lägren.
            Som jag sade har västsaharierna fått hjälp med att bygga institutioner,
            bl.a. ett sjukhus och en skola. Och man har utvecklat en stor
            farm med egen vattenförsörjning. I Tifariti vill också de flesta
            saharierna i lägren rösta i en kommande folkomröstning, och man
            har en viss planering för detta. En av FN:s övervakningsstationer
            ligger i närheten, och man har mycket kontakt med dem.
          </note>
          <note>
            Fru talman! Det är viktigt att vi och den svenska regeringen
            sätter hård politisk press på Marocko och att regeringen driver
            frågan inom EU, så att Marocko accepterar en folkomröstning om
            Västsahara. Arbetet med att identifiera röstberättigade har dragit
            ut på tiden. Många har överklagat, och resultatet är att nästan
            allt identifieringsarbete måste göras om. Än en gång har tidpunkten
            för folkomröstningen skjutits på framtiden. Det finns ett starkt
            engagemang i Sverige för Västsahara, och det är viktigt att vi
            även i fortsättningen, på sätt som FN:s generalsekreterare bedömer
            lämpligt, bidrar till att omröstningen kan ske under demokratiska
            och öppna former.
          </note>
          <note>
            Förhoppningarna och förväntningarna på och tilltron till Sverige
            är stora i Västsahara. Vi får inte svika dessa människor. Tack!
          </note>
          <note type="speaker">
            Anf. 50 STEN TOLGFORS (m):
          </note>
          <note>
            Fru talman! Detta är situationen i Fokrepubliken
          </note>
          <note>
            Kina, jordens största kommunistiska diktatur:
          </note>
          <note>
            massavrättningar, dödsstraff för mer än 60 brott, politiskt styrda
            skenrättegångar, utbrett bruk bland polisen av tortyr och misshandel,
            förtryck och fängslanden av oliktänkande och religiösa, repressalier
            mot oppositionella och statlig kontroll av Internet, tidningar
            och andra medier.
          </note>
          <note>
            Det beräknas att man 1998 höll 200 000 människor fängslade utan
            rättegång i arbetsläger där de skulle omskolas genom hårt arbete.
            Grundarna av det kinesiska demokratiska partiet förföljs och fängslas.
          </note>
          <note>
            Amnesty registrerade över 2 700 dödsdomar i Kina
          </note>
          <note>
            1998. Förmodligen är siffran en grav underskattning.
          </note>
          <note>
            Mellan 1990 och 1998 registrerade Amnesty 25 400
          </note>
          <note>
            dödsdomar och mer än 16 500 verkställda avrättningar.
          </note>
          <note>
            Ostasien har vuxit snabbt i ekonomisk och därmed också politisk
            betydelse under de senaste decennierna. Den snabba ekonomiska
            tillväxten i Kina, speciellt i delar av Kina, har särskilt lyfts
            fram. Kina kombinerar starkt politiskt förtryck med inslag av
            marknadsekonomi. Även om handeln med Kina redan i dag är betydelsefull
            är potentialen ännu mycket större. Viljan till handel får dock
            inte hindra största tydlighet vad gäller situationen för mänskliga
            rättigheter och avsaknaden av demokrati i Kina.
          </note>
          <note>
            Men det är inte bara demokratin i enskilda länder, som Kina,
            som är utsatt. Asiens demokratier är också utsatta. Sydkorea,
            Japan och Taiwan lever som grannar till kommunistiska diktaturer
            som inte bara förtrycker den egna befolkningen utan också är mycket
            utrikespolitiskt aggressiva.
          </note>
          <note>
            Nyårsbudskapet från Nordkoreas diktator var att landet måste
            öka satsningarna på militären trots att den egna befolkningen
            svälter. Landet strävar efter kärnvapenkapacitet. Nordkorea har
            genomfört missilprov där roboten passerade i riktning över Japan.
          </note>
          <note>
            USA har gjort betydande ansträngningar för att förhindra nya
            prov.
          </note>
          <note>
            Kina skickade missiler mot Taiwan 1996, eftersom Taiwan höll
            fria och demokratiska presidentval.
          </note>
          <note>
            Sammantaget har Kina avfyrat ett hundratal missiler i sundet
            mellan Folkrepubliken Kina och Taiwan. 1996
          </note>
          <note>
            slog fyra missiler ned i vattnet i närheten av Taiwan.
          </note>
          <note>
            Kina fruktade sannolikt det goda exemplets makt.
          </note>
          <note>
            Taiwan visar nämligen att demokrati av västerländsk modell alldeles
            utmärkt låter sig kombineras med den kinesiska traditionella kulturen.
            Fokrepubliken Kina har också vid upprepade tillfällen hotat Taiwan
            med militärt våld och invasion. Taiwan har inga offensiva ambitioner.
            Dem avskaffade man 1991, men Kina har dem fortfarande kvar.
          </note>
          <note>
            Den 18 mars i år håller Taiwan på nytt fria presidentval. Den
            här gången måste världen vara tydlig. Vi måste stå på demokratins
            sida om den än en gång hotas av kinesiska aggressioner.
          </note>
          <note>
            Den säkerhetspolitiska utvecklingen i Ostasien måste ges ökad
            uppmärksamhet. Kinas konventionella och nukleära styrka och rustningar
            påverkar balansen i hela regionen. I politisk mening påverkar
            fientligheten mot grannarna oss redan i dag. Kina hindrade fredsbevarande
            insatser i Makedonien, eftersom Makedonien hade erkänt Taiwan.
          </note>
          <note>
            Kina har de senaste åren ökat sin kärnvapenkapacitet högst betydligt,
            vilket knappt ens har noterats i
          </note>
          <note>
            Sverige. Jag frågade riksdagens utredningstjänst om vilka uttalanden
            utrikesministern hade gjort om Kina under de tre senaste åren.
            Ingenstans kan jag hitta att utrikesministern ens har nämnt Kinas
            kärnvapenrustningar. Det är högst anmärkningsvärt.
          </note>
          <note>
            Folkrepubliken Kina har nu tillsammans med
          </note>
          <note>
            USA och Ryssland full nukleär kapacitet. Man kan avlossa robotar
            från marken, luften och havet. Man har också såväl kortdistans-
            som medeldistans- och långdistanskapacitet. Man har enligt egen
            utsago atombombsteknik, vätebombsteknik och neutronbombsteknik.
            Enligt vissa uppgifter har man också redan testat en neutronbomb.
            Man har testat den nya generationens militariserade stridsspetsar
            som är små, lätta och som gör det möjligt att utrusta en långdistansrobot
            med ett antal styrbara stridsspetsar. På så vis kan man nå flera
            mål på längre avstånd. Senast har man testat Dongfeng 41 som är
            en långdistansmissil som kan nå ungefär 12 000 kilometer.
          </note>
          <note>
            TV i Folkrepubliken Kina har lyft fram att man klarar av att
            slå ut Seattle på den amerikanska västkusten. Också mål i Europa
            ligger numera inom räckhåll.
          </note>
          <note>
            Jag avstår från fler tekniska detaljer. De finns återgivna i
            motion 1999/2000:U405. Men det står alldeles klart att Sverige
            inte har varit tillräckligt observant på Folkrepubliken Kinas
            kärnvapenkapacitet.
          </note>
          <note>
            Jag frågade i våras Anna Lindh, som tyvärr har lämnat salen,
            om hon hade tagit upp Kinas kärnvapenprogram och hoten mot grannen
            Taiwan med
          </note>
          <note>
            Kinas utrikesminister när han besökte Sverige. Uppseendeväckande
            nog hade hon inte det. Svaret blev:
          </note>
          <note>
            "Kinas kärnvapenprogram berördes inte, och inte heller Taiwan,
            mer än indirekt."
          </note>
          <note>
            Lindh sade också: "Många frågor återstår att diskutera, och det
            kommer att ges tillfälle vid våra fortsatta kontakter med Folkrepubliken
            Kina." Då inställer sig frågan om så har skett. Jag har inte kunnat
            hitta att så har varit fallet, trots oppositionens påstötningar,
            senast på Nordiska rådets utrikesdebatt här i Stockholm.
          </note>
          <note>
            Den svenska regeringen har varit alltför eftergiven mot Folkrepubliken
            Kina. Man har tagit upp bristerna när det gäller de mänskliga
            rättigheterna med kinesiska företrädare. Det är bra - det fanns
            också med i utrikesdeklarationen - även om jag skulle önska en
            än större tydlighet. Det är likaså bra att man beklagade att Kina
            hindrade fredsbevarande insatser i Makedonien. Men likväl finns
            det ett mönster där de riktigt stora frågorna, som kärnvapenupprustning,
            aggression mot grannar och Kinas vilja och försök att styra en
            svensk linje, inte kritiseras nog tydligt.
          </note>
          <note>
            Den taiwanesiske vicepresidenten fick inte komma in i Sverige
            trots att han kom som vetenskapsman och inte som politiker. Man
            anticiperade Kinas reaktioner. Kina vägrade att acceptera en viss
            kandidat som kulturattaché i Peking. Dessvärre är det också svårt
            att glömma statsministerns famösa stabilitetsuttalanden om politiken
            i Kina.
          </note>
          <note>
            Nyligen angrep Pierre Schori USA för att landet skulle söka skapa
            ett skyddssystem mot angripande missiler, som bl.a. skulle kunna
            skydda de asiatiska demokratierna mot angrepp. Demokratierna har
            ett legitimt behov av att söka skydd mot angripande missiler.
            Det som primärt ska kritiseras är diktaturens hot mot demokratin.
          </note>
          <note>
            Sverige och EU måste markera att det inte är acceptabelt med
            hot mot grannar. Detta måste också drivas av Sverige inom ramen
            för den gemensamma utrikes- och säkerhetspolitiken. Sverige måste
            alltid stå på demokratins sida. Lika lite som det var moraliskt
            försvarbart att Sverige stod neutralt mellan demokrati och diktatur
            under det kalla kriget i Europa är det i dag försvarbart att stå
            neutral mellan demokrati och diktatur i Asien.
          </note>
          <note>
            Vi måste stödja de demokratiska krafterna i Kina.
          </note>
          <note>
            Vi måste uppmärksamma de oppositionella som löpande förtrycks.
            Vi måste kritisera Kinas konventionella och nukleära upprustningar,
            som hotar stabiliteten i regionen. Vi måste avvisa Kinas aggression
            mot grannar. Vi måste kräva respekt för mänskliga fri- och rättigheter
            för alla i Folkrepubliken Kina. Vi måste använda den gemensamma
            utrikes- och säkerhetspolitiken för ett gemensamt agerande och
            förhållningssätt. Vi måste uppmuntra ökad handel, som skapar välstånd,
            underblåser uppbyggnaden av marknadsekonomi och öppnar Kina för
            kontakter som driver fram krav på demokrati. Vi måste också kräva
            att Folkrepubliken Kina börjar ta ansvar i FN:s säkerhetsråd.
          </note>
          <note>
            Det behövs en ny svensk linje gentemot Folkrepubliken Kina.
          </note>
          <note type="speaker">
            Anf. 51 LARS OHLY (v) replik:
          </note>
          <note>
            Fru talman! I slutet av sitt anförande kom Sten
          </note>
          <note>
            Tolgfors in på den upprustning som pågår och den debatt om upprustning
            som pågår i USA. Anledningen till att utrikesministern protesterade
            mot nya antimissilsystem är framför allt att de bryter mot de
            nedrustningsavtal som har ingåtts.
          </note>
          <note>
            Jag vill därför fråga Sten Tolgfors: Hur ska vi kunna kritisera
            kärnvapenupprustning i andra delar av världen, om Sten Tolgfors
            menar att vi ska vara tysta när supermakten USA bryter mot ingångna
            avtal?
          </note>
          <note type="speaker">
            Anf. 52 STEN TOLGFORS (m) replik:
          </note>
          <note>
            Fru talman! Poängen i min kritik mot regeringens och Pierre Schoris
            agerande är att de placerar skulden för upprustningen på fel plats.
            Man börjar med att kritisera - det gjorde Schori i Aftonbladet
            - att USA
          </note>
          <note>
            tillsammans med demokratierna i Asien vill bygga upp ett skyddssystem.
            Man säger att Folkrepubliken
          </note>
          <note>
            Kina på grund av detta tvingas att upprusta, men förhållandet
            är precis det omvända: att Folkrepubliken Kinas konventionella
            och nukleära rustningar skrämmer de människor som bor i Asiens
            demokratier och gör att det där finns en efterfrågan på ett skyddssystem
            mot en aggressiv diktatur.
          </note>
          <note>
            Jag delar vidare helt uppfattningen att det är mycket beklagligt
            att uppbyggnaden av ett skyddssystem skulle orsaka att avtal med
            eller relationer till
          </note>
          <note>
            Ryssland skulle äventyras, men min poäng här i dag var att betona
            att det finns ett hot i Asien och att det är det som i första
            hand ska kritiseras.
          </note>
          <note>
            Man ska inte göra som man i Sverige av tradition har gjort i
            decennier, kritisera den som man vågar kritisera, dvs. den stora
            demokratin, men inte den största diktaturen, som har aggressiva
            ambitioner.
          </note>
          <note type="speaker">
            Anf. 53 LARS OHLY (v) replik:
          </note>
          <note>
            Fru talman! Om jag tolkar Sten Tolgfors välvilligt instämmer
            Sten Tolgfors i min kritik av den amerikanska upprustning som
            ett antimissilsystem skulle leda till, eftersom det bryter mot
            ingångna avtal om kärnvapennedrustning.
          </note>
          <note>
            Om jag tolkar Sten Tolgfors lite mer fientligt ska vi enligt
            honom när USA, som Sten Tolgfors kallar den största demokratin
            i världen, upprustar tala om andras upprustning i stället för
            om USA:s. Jag menar att en konsekvent svensk hållning måste innebära
            att vi protesterar mot alla som saboterar nedrustningsarbetet
            och bryter mot ingångna avtal.
          </note>
          <note type="speaker">
            Anf. 54 STEN TOLGFORS (m) replik:
          </note>
          <note>
            Fru talman! För att ta fasta på det sista som Lars
          </note>
          <note>
            Ohly sade skulle det vara intressant att få höra honom kritisera
            Folkrepubliken Kina, som är den stormakt som i dag utövar aggression
            mot sina grannar, som hotar demokratin med invasion, som avfyrar
            robotar mot demokratier och som fruktar demokratins och marknadsekonomins
            exempel, därför att det hotar den härskande klassen i det egna
            landet.
          </note>
          <note>
            Detta har jag aldrig hört Lars Ohly uttala någon kritik mot,
            men jag uppmanar honom att efteranmäla sig i den här debatten
            och göra just detta: kritisera vad
          </note>
          <note>
            Folkrepubliken Kina sysslar med i detta sammanhang.
          </note>
          <note>
            National Missile Defense är ett defensivt system.
          </note>
          <note>
            När man ser på vad demokratierna i Asien tycker om det är det
            tydligt att det just handlar om att skydda mot de missilupprustningar
            som Kina och Nordkorea står för. Men frågan gäller, Lars Ohly,
            att kunna se vad som är orsak och verkan. Det är inte så att demokratiernas
            efterfrågan på ett skyddssystem driver på
          </note>
          <note>
            Folkrepubliken Kinas rustningar. Det är tvärtom så att
          </note>
          <note>
            Folkrepubliken Kinas rustningar framtvingar att demokratierna
            söker skydd. Det handlar om att placera skulden på rätt ställe.
            Detta har Sverige haft svårt att göra i många år, och man har
            svårt med det också här.
          </note>
          <note>
            Detta har i dagens debatt och vid andra tillfällen visats av
            Lars Ohly, Anna Lindh och även Pierre Schori.
          </note>
          <note type="speaker">
            Anf. 55 ULLA HOFFMANN (v):
          </note>
          <note>
            Fru talman! Det råder i dag ingen tvekan om att kvinnors rättigheter
            ingår i begreppet mänskliga rättigheter. Kvinnor är jämbördiga
            med män och har okränkbara rättigheter. Trots detta pågår det
            ett krig mot kvinnor, så vardagligt att det röner bara liten uppmärksamhet.
            Det är antingen som i Pakistan ett öppet krig eller som i Sverige
            ett tyst medgivande.
          </note>
          <note>
            Pakistan ratificerade 1996 FN:s konvention om avskaffande av
            allt slags diskriminering av kvinnor.
          </note>
          <note>
            Amnesty International konstaterar att landets regering varken
            har lämnat någon rapport eller vidtagit några åtgärder för att
            skydda kvinnors mänskliga rättigheter.
          </note>
          <note>
            En viktig del i denna konvention är kvinnors rätt att fritt välja
            make. I Pakistan är alla äktenskap arrangerade. En man som precis
            dödat sin dotter för att hon gift sig med den hon älskar säger:
            "Vem kan låta sin dotter ägna sig åt otillåten kärlek?"
          </note>
          <note>
            Straffet för en kvinna som begår äktenskapsbrott är tio års fängelse.
            Hennes brott behöver inte bevisas.
          </note>
          <note>
            Det räcker med att att hon tittat på sin manlige kusin för att
            hon ska dömas. Innan det pakistanska samhället tar ut sin hämnd
            har maken ofta själv tagit ut hämnd genom att hälla syra över
            kvinnans ansikte och kropp, s.k. syrabränning. En av tio kvinnor
            överlever detta.
          </note>
          <note>
            Situationen för kvinnorna i Pakistan har förvärrats de senaste
            åren. "Kvinnorna i Pakistan är defekta", säger en pakistansk man.
            Och världssamfundet håller med. Ingen reagerar, inga sanktioner
            riktas mot Pakistan för att minst 10 000 kvinnor årligen stenas,
            syrabränns, misshandlas, torteras eller mördas i landet.
          </note>
          <note>
            Hedersmord anses inte som ett brott mot mänskliga rättigheter
            i de flesta västdemokratier, inklusive
          </note>
          <note>
            Sverige. Visst hävdar vi att mord är brott mot mänskliga rättigheter,
            men borde då inte den kvinna som hyser välgrundad fruktan för
            hedersmord få uppehållstillstånd i Sverige? Flera hundra iranska
            kvinnor lever gömda här därför att de hyser välgrundad fruktan
            att stenas till döds om de avvisas. En 19-årig kurdisk kvinna
            mördas därför att hon ville välja sin make. Genom att Sverige
            accepterar arrangerade äktenskap med hänvisning till att det är
            ett traditionellt kulturmönster accepterar Sverige också manssamhällets
            rätt att mörda de kvinnor som vägrar att gifta sig av något annat
            än kärlek.
          </note>
          <note>
            Menar vi allvar med alla deklarationer om internationell solidaritet
            måste Sverige med kraft i alla internationella sammanhang driva
            pakistanska, iranska, kurdiska och alla andra kvinnors mänskliga
            rättighet att fritt få välja make. Vi borde också med kraft hävda
            att arrangerade äktenskap är ett traditionellt kulturmönster som
            inte accepteras i Sverige. Vi borde anse att hedersmord är ett
            brott mot mänskliga rättigheter.
          </note>
          <note>
            Så, fru talman, till en helt annan del av världen.
          </note>
          <note>
            För någon tid sedan diskuterade säkerhetsrådet hiv/aids. Det
            var en för säkerhetsrådet ny fråga. Hittills har man ägnat sig
            åt att försöka lösa väpnade konflikter, som är den enklaste delen
            av säkerheten i världen. Orsaken till väpnad konflikt är ofta
            fattigdom, förtryck av minoriteter och samhällen där rika bygger
            murar med glassplitter för att stänga ute de fattiga. Ytterst
            handlar det om att ett land inte lyckats leva upp till vad som
            är mänskliga rättigheter.
          </note>
          <note>
            Jag välkomnar säkerhetsrådets beslut och diskussion. Men det
            går inte att undvika frågan: Är det den rika västvärldens skräck
            för hiv/aids som gör att säkerhetsrådet diskuterar just detta?
            Är det för att vi i västvärlden har bot mot malaria, tuberkulos
            och kolera och har en utbyggd sjukvård - men inte har bot mot
            hiv/aids - som gör att vi glömmer de största dödsorsakerna i utvecklingsländerna?
          </note>
          <note>
            Under två veckor har jag, tillsammans med Carina
          </note>
          <note>
            Hägg och Ewa Larsson studerat sexuell och reproduktiv hälsa och
            hiv/aids i Uganda och Zambia. Sverige har under flera år varit
            en aktiv biståndsgivare.
          </note>
          <note>
            Det samlade intrycket är att Sverige, under partnerskapets ledstjärna,
            måste fortsätta med sitt bistånd till de båda länderna. Det är,
            som en läkare i Uganda uttryckte det, "omöjligt att ta en halv
            magnecyl eller ge en halv dos med antibiotika". Vi måste också
            ha tidsperspektivet klart för oss och vara beredda att stanna
            kvar i dessa båda länder under en lång tidsperiod.
          </note>
          <note>
            Man har kommit olika långt i sina strävanden. I
          </note>
          <note>
            Uganda finns en nationell samling kring den sexuella och reproduktiva
            hälsan i syfte att minska mödra- och spädbarnsdödligheten och
            för att förhindra spridningen av hiv/aids. Anledningen till att
            man pratar om sexuell och reproduktiv hälsa är att president Museveni
            börjat tala om hiv/aids som en nationell angelägenhet. Man har
            också lyckats i sitt arbete. Frekvensen smittade har planat ut
            och ligger nu på 10 %, och den sjunker bland 15-19-åringar. Hiv/aids
            är nu den sjätte största dödsorsaken. Större dödsorsaker är t.ex.
          </note>
          <note>
            kolera, tuberkulos, malaria och mödra- och barnadödlighet.
          </note>
          <note>
            Mödradödligheten är ett stort problem. Huvudorsakerna till att
            kvinnorna dör i barnsäng är blödning, illegala aborter och sepsis,
            dvs. blodförgiftning. I
          </note>
          <note>
            Uganda är abort illegal, vilket leder till att många unga flickor
            använder sig av precis samma metoder som vi gjorde när vi var
            unga: kör upp stickor i livmodern, dricker svagt gift, stoppar
            upp örter i slidan.
          </note>
          <note>
            43 % av alla graviditeter är tonårsgraviditeter, många av dem
            oönskade, beroende på den bristande tillgången på p-piller och
            kondomer.
          </note>
          <note>
            Zambia kom i gång med sitt arbete senare än
          </note>
          <note>
            Uganda, vilket har gjort att det varit svårare att diskutera
            sexuell och reproduktiv hälsa och hiv/aids.
          </note>
          <note>
            Under vår vistelse lyfte president Chiluba upp hiv/aids som en
            nationell angelägenhet när han öppnade parlamentet. Detta kommer
            med all säkerhet att leda till att Zambia blir ett öppnare samhälle
            vad gäller dessa frågor.
          </note>
          <note>
            I Zambia är 20 % av befolkningen smittad. De flesta är i åldern
            20-40 år. En hel produktiv generation slås ut. Man anställer två
            personer därför att man vet att en kommer att dö. Kistorna ställs
            på rad i en kollektiv begravning. Efter fem år grävs kropparna
            upp för att ge plats till nya döda. I båda länderna saknas välfärdssystem;
            i stället blir det den utvidgade familjen som får ta ansvaret
            för barnen. Zambia räknar med en miljon föräldralösa barn i år.
          </note>
          <note>
            Alla åtgärder sätts därför in i de båda länderna för att få stopp
            på spridningen av bl.a. hiv/aids. Männen uppmanas att vara trogna
            sina fruar i stället för att ha älskarinnor eller köpa sex. Våldtäkter
            är vanligt förekommande, och männen förmanas att inte våldta kvinnor.
            Det är tradition att en man ska ha samlag med sin avlidne brors
            hustru för att rena henne. Männen uppmanas att sluta med denna
            tradition. Sugardaddies och sugar-mummies tar sig an en ung flicka
            eller pojke för sexuella tjänster, samtidigt som han eller hon
            försörjer barnens familjer, eftersom ju yngre barnen är desto
            mindre är risken att de har hiv/aids.
          </note>
          <note>
            Allt detta görs för att minska spridningen av hiv/aids.
          </note>
          <note>
            Samtidigt med kampen mot hiv/aids måste också budskapet om kvinnors
            rättigheter gå fram. Män ska inte våldta kvinnor, därför att kvinnor
            har rätt till sin egen kropp, inte enbart beroende på smittorisken.
            En man ska inte ha samlag med sin svägerska, inte därför att han
            kan överföra hiv/aids utan därför att svägerskan inte är ett arvegods.
            Små barn ska inte användas för sexuella tjänster därför att de
            har rätt till sin egen kropp och ett liv utan förtryck och utan
            sexuellt utnyttjande. Det är viktigt att Sverige i det fortsatta
            biståndet till Uganda och Zambia - och till andra länder för den
            delen - kräver denna gender-analys.
          </note>
          <note>
            De kvinnor som arbetar med gender-analys och kvinnors rättigheter
            måste få stöd i sin kamp för kvinnors rättigheter. RFSU driver
            sedan några år ett projekt i
          </note>
          <note>
            Kafue i Zambia som vilar på just dessa värderingar.
          </note>
          <note>
            Det projektet är värt efterföljare!
          </note>
          <note>
            Fru talman! För att kvinnors rättigheter ska bli mänskliga rättigheter,
            inte bara teoretiskt och på papperet, krävs att länder som Sverige
            i alla internationella sammanhang lyfter fram dessa frågor. När
            nu frågan om hiv/aids kommit upp i säkerhetsrådet är det därför
            viktigt att Sverige för fram gender-perspektivet och kvinnors
            rättigheter. Kvinnors situation kan inte enbart komma i fokus
            när det handlar om att minska spridningen av hiv/aids. Kvinnors
            rättigheter är mänskliga rättigheter!
          </note>
          <note type="speaker">
            Anf. 56 MARIANNE JÖNSSON (s):
          </note>
          <note>
            Fru talman! Demokrati, solidaritet och människovärde är inte
            bara tomma ord. De genomsyrar det svenska samhället och den svenska
            barnomsorgen.
          </note>
          <note>
            Det som är en självklarhet för oss har vi nu OECD:s ord på. I
            den rapport där man jämför förskoleverksamheten i olika länder
            imponerar Sverige. Välfärdssamhällets stöd till barn och barnfamiljer
            ges högt betyg.
          </note>
          <note>
            Men det är inte bara i vårt eget land som vi ska värna om barnen.
            Vår solidaritet ska sträcka sig längre än så. Den ska omfatta
            alla barn.
          </note>
          <note>
            Trots att det är tio år sedan världens länder skrev på Förenta
            Nationernas konvention om barnens rättigheter kränks tusentals
            barn varje dag. Det är barn som arbetar när de borde få utbildning,
            barn som skickas ut i krig när de borde få leka och kramas och
            barn som berövas sin barndom och bär med sig trauman för resten
            av livet.
          </note>
          <note>
            Vi måste visa att vi bryr oss lika mycket om vad som händer med
            den uppväxande generationen i
          </note>
          <note>
            Uganda, Sudan och Afghanistan som här hemma. Vi måste sätta politisk
            press på företag som utnyttjar barn i skadligt barnarbete för
            sin egen vinnings skull.
          </note>
          <note>
            Vi måste kräva att regeringarna uppfyller alla delar av barnkonventionen,
            inte minst artikel 32, som innebär en absolut skyldighet att göra
            allt för att stoppa ekonomiskt utnyttjande av barn.
          </note>
          <note>
            I krig är det alltid barnen som är de stora förlorarna. Mer än
            två miljoner barn har dött i krig de senaste decennierna. Ett
            sätt att arbeta mot detta är att försöka höja åldersgränsen för
            rekrytering till väpnade styrkor. Tyvärr går detta arbete trögt.
            Särskilt beklagansvärt är att USA, som för övrigt inte ens har
            anslutit sig till barnkonventionen, är en av motståndarna och
            hävdar att en åldersgräns på 18 år skulle försvåra möjligheterna
            att rekrytera pojkar och flickor till det amerikanska försvaret.
            Priset för den sortens politik får betalas av barn någon helt
            annanstans.
          </note>
          <note>
            Fru talman! När vi nästa gång kommer att ha den utrikespolitiska
            debatten är Sverige ordförandeland i
          </note>
          <note>
            EU. Vår kanske främsta prioritet blir utvidgningen av
          </note>
          <note>
            EU. Men har vi egentligen ägnat några tankar åt hur barnen har
            det där? Har vi insett att många barn och ungdomar i flera av
            ansökarländerna lever under svåra umbäranden?
          </note>
          <note>
            Förra året gav Unicef ut en rapport om barnen i
          </note>
          <note>
            Central- och Östeuropa och i det forna Sovjetunionen.
          </note>
          <note>
            Rapporten har det omskakande namnet Generation in
          </note>
          <note>
            Jeopardy, En generation i fara. Vad är det då man berättar om?
            Jag ska inte redogöra för hela rapporten, men låt mig ta några
            exempel som vi kan reflektera över.
          </note>
          <note>
            Vi ser våra baltiska länder som nästan klara med sin omställning
            till EU-länder. Bilden är att de är ekonomiskt relativt framgångsrika.
            Men sanningen är att när Sovjetunionen kollapsade, då kollapsade
            också de baltiska staternas ekonomier. De har mödosamt byggts
            upp, men till priset av en enorm social kostnad, inte minst för
            barnen. Den nödvändiga omställningen gjorde att arbetslösheten
            blev skyhög och inkomsterna i många familjer sjönk. Sociala problem
            som alkoholism och familjeproblem ökade. 1994
          </note>
          <note>
            levde över 50 % av barnen i Lettland under fattigdomsgränsen,
            nästan hälften av barnen i Litauen och
          </note>
          <note>
            34 % av barnen i Estland.
          </note>
          <note>
            Barnomsorg och förskoleverksamhet har minskat dramatiskt. I Lettland
            och Litauen är det mindre än hälften av barnen som nu har tillgång
            till detta, om man jämför med situationen före omvälvningarna.
          </note>
          <note>
            Barnens och ungdomarnas frustration uttrycks i våld och t.o.m.
            mord. Ungdomsmorden i de baltiska länderna är åtta gånger fler
            än i Centraleuropa.
          </note>
          <note>
            Jag tycker att det är viktigt att vi inte bara kräver ekonomiska
            och lagliga förbättringar utan också inser att barnen får betala
            ett pris som kräver omvärldens engagemang.
          </note>
          <note>
            De senaste åren har vi talat mycket om hemlöshet.
          </note>
          <note>
            Men blickarna har stannat i den egna staden och det egna landet.
            Problemen med hemlösa barn i Öst- och
          </note>
          <note>
            Centraleuropa är mycket stora. Fattigdom, krig, konflikter och
            försummelser av barnen har lett till att många barn tvingats ut
            på gatorna. I Moskva räknar man med 60 000 stycken, i Budapest
            mellan 10 000
          </note>
          <note>
            och 12 500. Även i Bukarest finns stora skaror hemlösa barn och
            ungdomar.
          </note>
          <note>
            Eftersom vi alla är så glada att muren föll och att länder som
            förut varit utsatta för kommunistiskt förtryck nu är demokratiska
            verkar det som om vi vill undvika att tala om de problem som förändringen
            från diktatur till demokrati faktiskt för med sig också på det
            sociala planet. Men det gynnar ingen, allra minst barnen.
          </note>
          <note>
            Jag hoppas att Sverige under sitt ordförandeskap kan se till
            att skynda på kandidatländernas fulla inlemmande i EU och att
            de då får del av vårt välstånd.
          </note>
          <note>
            Det skulle väl vara befriande om en del av de stora bidragen
            till jordbruket i EU i stället kunde gå till att bygga upp en
            bättre infrastruktur för barnen i Östoch Centraleuropa.
          </note>
          <note>
            Nästa år ska Utrikesdepartementet presentera en skrivelse för
            riksdagen där den nu pågående översynen av internationella barnfrågor
            ska presenteras. Jag förutsätter att de frågor som jag nu har
            tagit upp kommer att ges stort utrymme och att regeringen har
            lyckats hitta nya vägar att hjälpa och stödja världens utsatta
            barn.
          </note>
          <note>
            Det är vår skyldighet som politiker att ständigt påminna om hur
            barn exploateras och att arbeta för förbättringar. Annars är vi
            också medskyldiga.
          </note>
          <note type="speaker">
            Anf. 57 KARIN ENSTRÖM (m):
          </note>
          <note>
            Fru talman! Jag kommer att tala om en del av utrikespolitiken,
            nämligen säkerhetspolitiken. Jag tog till ett anförandetrick,
            nämligen att slå upp ordet säkerhetspolitik i Norstedts stora
            svenska ordbok via min dator här på riksdagen. Norstedts förklarar
            det så här: "säkerhetspolitik, sammanfattningen av de åtgärder
            en stat vidtar för att bevara sin nationella säkerhet". Det tycker
            jag förpliktigar.
          </note>
          <note>
            Vi moderater vill att Sverige ska driva en aktiv säkerhetspolitik.
            En sådan politik kräver stöd av ett militärt försvar som är aktivt
            och insatsberett samtidigt som förutsättningar för en framtida
            upprustning bibehålls och utvecklas. Det ställer krav på en verklighetsförankrad
            politik som tar vara på möjligheterna till samarbete över gamla
            nationsgränser och mellan folken som motverkar de hot och de osäkerheter
            som i dag finns. Läget i Europa i dag ställer betydligt större
            krav på svensk försvars- och säkerhetspolitik än vad det gjorde
            under det kalla kriget då spänningen mellan öst och väst var det
            säkerhetspolitiskt dominerande faktumet.
          </note>
          <note>
            Internationella insatser är modeordet för dagen i debatten om
            försvars- och säkerhetspolitiken. I den debatten har det från
            regeringens sagts väldigt många fina ord om Sveriges deltagande
            i militär krishantering. Men när det verkligen gäller har både
            viljan och förmågan saknats. Ett av de tydligaste bevisen är hemtagandet
            av den svenska bataljonen i Bosnien för att kunna finansiera en
            insats i Kosovo. Kosovoinsatsen, som är mycket lovvärd, skedde
            tyvärr på bekostnad av det mycket framgångsrika svenska engagemanget
            i Bosnien. Som sagts flera gånger tidigare i debatten i dag kom
            Sverige sist i Kosovo. Det är ett misslyckande för Sveriges ambitioner
            att bidra till freden i Europa.
          </note>
          <note>
            Regeringen och försvarsministern har också talat sig varma för
            vilka konster det svenska försvaret ska kunna utföra i framtiden.
            Inte heller här har det saknats ord. Men när jag läser propositionen
            om det nya försvaret tycker jag att det saknas både resurser och
            förutsättningar för att detta ska bli verklighet. Sverige ska
            ha möjlighet att påverka skeendet i vår närmaste omvärld. I dagens
            läge fordrar detta att vi har både vilja och förmåga att utnyttja
            våra militära resurser för krishantering och för att delta i internationella
            insatser på olika sätt.
          </note>
          <note>
            I förlängningen ligger naturligtvis förhoppningar om möjligheter
            att minska risken för att vi i Sverige ska behöva hamna i situationer
            som innebär hot mot vår handlingsfrihet, våra vitala intressen
            och vår självständighet. Här vill jag framhålla att försvarets
            utformning och inriktning inte bara är en intern fråga för försvarspolitiker,
            överbefälhavaren och officerare.
          </note>
          <note>
            Försvarets inriktning måste vara en direkt följd av de krav som
            vår säkerhetspolitik ställer. Vi får inte avhända oss möjligheten
            att skapa förutsättningar för att aktivt kunna använda försvaret
            som en del i den dagliga säkerhetspolitiken.
          </note>
          <note>
            Grunden för försvaret måste alltid vara att vi kan försvara landet
            mot invasion och ockupation. Till detta kommer att alla insatsförband
            ska kunna delta i fredsframtvingande eller fredsfrämjande operationer.
          </note>
          <note>
            Det finns en minsta kritisk massa för att vi i det svenska försvaret
            ska kunna personal- och materielförsörja förband för internationella
            insatser. Jag påstår att om regeringens politik genomförs innebär
            det att försvarets kritiska massa helt enkelt blir för liten.
          </note>
          <note>
            Vi kommer varken att klara av att försvara vårt eget territorium
            eller att ta vår del av ansvaret för militär krishantering.
          </note>
          <note>
            Fru talman! Vi i Sverige måste aktivt kunna ta vår del av ansvaret
            för fred och säkerhet i Europa och i övriga världen. Ett avgörande
            instrument för att göra detta är ett väl fungerande svenskt försvar
            av tillräcklig storlek.
          </note>
          <note type="speaker">
            Anf. 58 WILLY SÖDERDAHL (v):
          </note>
          <note>
            Fru talman! Murad Artin talade tidigare om det svårhanterliga
            förhållandet mellan folkrätten och mänskliga rättigheterna och
            problemen att kunna hantera detta dilemma i den stormaktspolitiska
            situation vi lever i.
          </note>
          <note>
            Det är enligt folkrätten förbjudet att föra krig.
          </note>
          <note>
            Saddam Hussein beck ett sådant brott när han angrep
          </note>
          <note>
            Kuwait. Svaret blev Operation ökenstorm, där sannolikt över 100
            000 människoliv gick till spillo. Operationen hade FN:s stöd.
            FN har sedan följt upp kriget med sanktioner mot Irak. I nio år
            har Irak utsatts för ekonomisk blockad. Syftet har varit att framtvinga
            eftergifter från den irakiska ledningen avseende vapeninspektionen
            och avveckling av massförstörelsevapen. Sanktionerna var då i
            grunden viktiga och riktiga åtgärder.
          </note>
          <note>
            Men vem lider av detta nu? Inte Saddam Hussein, men väl det irakiska
            folket. Enligt norska Rädda
          </note>
          <note>
            Barnen har över 1,5 miljoner människor dött som en följd av sanktionerna.
            Vad gör man när sanktionerna drabbar lika många som folkmordet
            på armenierna?
          </note>
          <note>
            Vidare har USA och Storbritannien på egen hand och utan sanktion
            från FN bombat Irak. Fortfarande lider
          </note>
          <note>
            Iraks befolkning. Fortfarande svälter tusentals barn ihjäl eller
            dör av annars lätt botade sjukdomar.
          </note>
          <note>
            Saddam Hussein sitter kvar - i orubbat bo. Det är en smula egendomligt
            att detta i så ringa grad bekymrar de bombande stormakterna och
            att bombningarna tycks ha motsatt effekt. Även om tillgängligheten
            på livsmedel har ökat efter den s.k. olja-för-matöverenskommelsen
            med FN har den långvariga bristen på näringsriktig mat och det
            dåliga allmänna hälsoläget fått förödande konsekvenser för en
            hel generation. Sverige bör i FN verka för att livsmedels- och
            medicinsanktionerna mot Irak helt upphävs.
          </note>
          <note>
            Fru talman! När det gäller kampen för mänskliga rättigheter riktas
            våra blickar ofta mot Mellanöstern och de länder där islam är
            dominerande religion -
          </note>
          <note>
            främst mot Iran. Den 18 februari är det parlamentsval i landet.
            Det ser ut att bli en kraftmätning mellan dem som stöder Khatemi,
            som anses vara mer framstegsvänlig, och de konservativa grupperna
            inom regimen.
          </note>
          <note>
            I svenska medier har Khatemi framställts som en möjlighet till
            en mer demokratisk och mänsklig regim i landet.
          </note>
          <note>
            Förändringarna sker mycket snabbt. Pressen har slagit sig till
            en yttrandefrihet som tidigare inte ens var tänkbar. Det politiska
            klimatet förändras snabbt.
          </note>
          <note>
            Likafullt utövar de konservativa krafterna stor makt och innehar
            viktiga positioner i samhället - inte minst bland krigsmakten,
            domstolarna och polisväsendet.
          </note>
          <note>
            Samtidigt som allt större rikedomar samlas i de korrumperade
            mullornas händer strejkar arbetarna -
          </note>
          <note>
            främst oljearbetarna - för att de inte fått sina löner på flera
            månader. Detta betyder att spänningarna i samhället ökar. Man
            närmar sig en situation där vad som helst kan hända.
          </note>
          <note>
            Brotten mot de mänskliga rättigheterna fortsätter.
          </note>
          <note>
            Fortfarande hänger de ännu ej verkställda dödsdomarna över studentledare
            som Akbar Muhammadi och Mariam Shansi. Samtidigt går underrättelsetjänstens
            professionella mördare fria - dvs. de som mördat studenter, intellektuella,
            författare, konstnärer, religiöst och politiskt oliktänkande.
          </note>
          <note>
            Vi står inför en utveckling som plötsligt kan få mycket hög fart,
            eftersom de maktägande mullorna i dag i folkets ögon för många
            inte ens framstår som goda muslimer utan endast som makthungriga,
            giriga och korrupta. När det gäller den kritiska dialogen som
          </note>
          <note>
            Europas politiska ledare försökt att upprätthålla torde det i
            dag vara svårt att fastställa vem man egentligen talar med i denna
            dialog. Förr eller senare kommer den process som pågår i Iran
            att nå sin kulmen. Vad som kommer att ske är svårt att förutsäga.
            Men det måste vara vår förhoppning och strävan att den inte leder
            fram till nya våldsamma utbrott som skedde när shahen störtades.
          </note>
          <note>
            Det hoppingivande är att det iranska folket kräver sina mänskliga
            och politiska rättigheter. Det val som kommer att äga rum är inte
            demokratiskt. Det kan ändå bli ett steg i en reformprocess. Men
            eftersom det s.k. väktarrådet förbjudit vissa kandidater att ställa
            upp, och vi vet att regimens olika fraktioner har en benägenhet
            att i krissituationer sluta sig samman, kan valutgången också
            bli ett tillfälligt bakslag.
          </note>
          <note>
            Situationen i Iran är sådan att utvisningar dit måste ske med
            yttersta restriktivitet. Sverige måste på olika sätt stödja de
            demokratiska krafter som finns i
          </note>
          <note>
            Iran och i internationella forum ta initiativ som påskyndar en
            demokratisk utveckling och respekt för de mänskliga rättigheterna.
          </note>
          <note type="speaker">
            Anf. 59 EWA LARSSON (mp):
          </note>
          <note>
            Fru talman! Kriser och krig ska undvikas, anför utrikesminister
            Anna Lindh och talar om EU-
          </note>
          <note>
            samarbete. Och det är väl knappast någon här som bestrider ministerns
            statement. Sätten kan dock vara många, och definitionen på vad
            som är kris och krig varierar. Jag tänker här ta upp några erfarenheter
            från resor i Uganda och Zambia och ge min definition. Jag tänker
            ta upp dem ur ett kulturellt perspektiv. Kulturmönstren avgör
            ofta hur ett land ser på krig och kriser och hur man väljer att
            hantera situationen.
          </note>
          <note>
            I Uganda, som har en ny konstitution sedan 1996, hotas homosexuella
            av dödsstraff, detta trots att landet har kommit längst i Afrika
            och avser att stoppa aidsepidemin och trots att man på ett i övrigt
            mycket förtjänstfullt sätt arbetar med sexualupplysning. Man säger
            att ca 10 % av befolkningen är hiv/aidssmittad.
          </note>
          <note>
            Hur man kan nämna en sådan bestämd siffra är svårt att förstå
            eftersom man saknar resurser för att göra test. Är det här en
            krissituation? Självklart anser de flesta i Uganda det, och det
            borde vi också göra.
          </note>
          <note>
            Hur stöder då världen Ugandas arbete? Jag menar att mer ekonomiskt
            stöd borde gå till just kultursatsningar. Via sång, musik och
            teater nås alla människor, dvs. även männen nås. I Taso utanför
            Kampala
          </note>
          <note>
            - det var där som aids först uppmärksammades internationellt
            - stöder vi i Sverige via biståndsorganisationer en klinik som
            arbetar med kultur för att sprida budskapet att det går att leva
            med hiv/aids. En fantastisk kör, där de flesta är smittade, är
            ute i byarna och på gatorna och sjunger om sitt liv med smitta,
            om sitt ansvar att inte smitta andra och om sina möjligheter att
            leva med sin smitta. De inger hopp mitt i all förtvivlan.
          </note>
          <note>
            I många delar av världen, fru talman, är det fortfarande svårt
            att tala om sex och samlevnad. Dock ej i
          </note>
          <note>
            Uganda. Tidningen New Vision, ett regeringsorgan, är ett föredöme
            av frispråkighet. Där har vi en del att lära. Det är nog inte
            många parlamentariker som har diskuterat könsstympning med en
            vice president. Men det har Ulla Hoffmann, Carina Hägg och undertecknad
            gjort. Han påstod att könsstympningen i Uganda är symbolisk, men
            han kunde inte riktigt redogöra för vad den symboliserar. Här
            kan teater fungera som en befriare från ett kulturellt beteende
            som ingen i dag riktigt kan förklara, men som resulterar i en
            mödradödlighet över allt förnuft. 50 % av besökarna på en klinik
            i bergen Egon var kvinnor med komplikationer i samband med barnafödande
            och abort som är förbjudet men som tillämpas flitigt.
          </note>
          <note>
            Regeringen arbetar aktivt med att försöka få kvinnorna att inte
            gifta sig när de är 12 år utan vänta tills de är 18. Man vill
            också att kvinnorna ska vägra sex utan kondom. Hälsoministern
            sade att till slut är mannen så kåt att han går med på att använda
            kondom. Men mannens ansvar glömde han bort. Han sade heller ingenting
            om att mannen kanske spöade upp kvinnan i stället och sedan våldtog
            henne. Och till sist: Borde inte vi i Sverige och andra länder
            officiellt fördöma Ugandas hot om dödsstraff mot homosexuella?
          </note>
          <note>
            Kulturella beteenden kan ta sig många uttryck. I
          </note>
          <note>
            norra Uganda vid gränsen till Sudan rövas ugandiska barn bort
            av en krigisk, fanatisk, religiös sekt. De hjärntvättas att förakta
            sitt tidigare kulturella liv och endast hedra den kristna guden.
            När hjärntvätten är klar uppmanas barnen att gå tillbaka till
            sina byar för att mörda föräldrarna och bränna byn, allt i den
            kristna gudens namn. I deras egen mer naturbetonade religion hedras
            den bördiga röda jorden i detta Uganda som kunde vara jordens
            paradis. Den tron ska förintas från jorden enligt sektens sätt
            att sprida sin syn på kristendomen som den enda rätta religionen
            i världen.
          </note>
          <note>
            Vi ska självklart via bistånd stödja kvinnor. Det är de som bär
            upp familjen och står för en stor del av matförsörjningen. De
            afrikanska kvinnorna behöver stöd för att bli självförsörjande
            och ekonomiskt självständiga i stället för att bli övergivna när
            mannen förstår att kvinnan är hivsmittad och går till en ny kvinna.
            Men vi bör också utkräva ansvar av männen.
          </note>
          <note>
            I Zambia stöder svenska Sida tillsammans med hälsodepartementet
            i Zambia teaterklubben Profound.
          </note>
          <note>
            Och de gör verkligen skäl för namnet. Den kväll som
          </note>
          <note>
            Carina Hägg och jag besökte teatern spelades en föreställning
            skriven och producerad av Kabwe Kasoma. Den handlade om kvinnan
            som offer, men det var mannens roll som lyftes fram. Det var han
            som gjorde henne till offer. Under två och en halv timme problematiserades
            våldtäkt, misshandel i hemmet, nödvändigheten av att amma sitt
            barn, spridande av aids, kvinnans utsatthet och ekonomiska beroende
            men framför allt mannens rätt till tolkningsföreträde i alla situationer.
            Detta gjordes i rappt tempo och på ett mycket självironiskt sätt.
            I publiken satt 75 % män.
          </note>
          <note>
            De levde sig in i föreställningen på ett sätt som sällan skådas
            i väst. De skrattade, ojade sig, kom med egna repliker och skruvade
            generat på hela kroppen med skammens rodnad på kinderna, allt
            i en salig blandning. Jag lovar att de hade en hel del med sig
            hem att sova på. Men biljetten kostar pengar, vilket direkt utesluter
            de 72 % av befolkningen som lever på mindre än 8 kr om dagen.
            Här borde Sverige satsa mer. Kontaktnätet är redan uppbyggt.
          </note>
          <note>
            Att män är viktiga att nå när det gäller jämställdhetsarbete
            är i dag en självklarhet i Sverige. Att män har ett ansvar för
            sin säd är i dag något som det sällan talas om i Afrika. Och så
            fortsätter aids att spridas.
          </note>
          <note>
            Att kulturella beteenden ibland är oförklarliga börjar vi alltmer
            förstå. Efter tre dagar i Zambia kom det till vår kännedom att
            86 % av alla samlag genomförs med dry sex. Vi hade aldrig hört
            talas om det här fenomenet. Men det visade sig att för att det
            ska gå fort för mannen ska slidan vara torr. Det uppnås genom
            att kvinnan för in bark i vagina eller äter slemuttorkande medicin.
            Slidan blir självklart sårig av detta torra samlag och så sprids
            aids ännu mer. Sanslöst! Varifrån kommer torrt sex? Jo, mannen
            ska genom snabb utlösning direkt efteråt kunna prestera en orgasm
            till, inte nödvändigtvis med samma fru eller samma kvinna. Det
            här fenomenet, dry sex, är nu enligt säker källa på väg att spridas
            i USA.
          </note>
          <note>
            Fru talman! FN:s säkerhetsråd har nu tagit upp att aids inte
            kan ses som en hälsofråga längre utan ska ses som en säkerhetsfråga.
            FN:s representant i Zambia talar om en social kris i Afrika då
            över 20 % av befolkningen är hiv/aidssmittad. Via FN måste vi
            också blottlägga ländernas egna egoistiska intressen i utrikespolitik
            och bistånd. USA:s volym på biståndet till Afrika under ett år
            motsvarar vad man lägger ned i
          </note>
          <note>
            Kosovo på en dag. Bläddra i en nyhetstidning med föresatsen att
            hitta nyheter från Afrika och se vad du finner! Det är inte många
            spaltmeter, det. Sverige har en uppgift att lyfta Afrika på dagordningen
            inte bara de dagar som statsministern är på turné.
          </note>
          <note>
            Det finns 16 kvinnor i det zambiska parlamentet.
          </note>
          <note>
            De menar att kvinnorna i Zambia aldrig har fått lära sig att
            säga nej. De är uppfostrade att göra som mannen säger att de ska
            göra. Deras sexuella upplevelser finns över huvud taget inte med
            på dagordningen.
          </note>
          <note>
            Till sist, fru talman, träffade vi också Zambias nationella dansgrupp.
            Snacka om proffs. Jag kan se dem framför mig på turné med Rikskonserter
            spela på
          </note>
          <note>
            Falu folkmusikfestival och i Hultsfred. Våra svenska ungdomar
            som älskar att dansa till trummor skulle hänföras av deras skicklighet.
            På så sätt kan också kulturbistånd hjälpa oss att bearbeta våra
            egna fördomar om svarta människor och få oss att se de olika kulturernas
            olika kvalitet. Musik och dans är gränslösa. Genom att sprida
            världens musik motverkar vi kommande krig och öppnar för ökad
            förståelse mellan människor.
          </note>
          <note type="speaker">
            Anf. 60 BIRGITTA AHLQVIST (s):
          </note>
          <note>
            Fru talman! En varböld växer sig allt större i dagens Europa.
            Detta sker utan att någon verkar bry sig om det på allvar. Hur
            kommer det sig att den alltmer despotiska ledaren Lukasjenko i
            ett av våra närområden, Vitryssland, inte fått större politiskt
            intresse i
          </note>
          <note>
            Sverige och EU? Det är faktiskt närmare till Minsk än till Luleå,
            min hemstad, från denna talarstol.
          </note>
          <note>
            Vitrysslands folk har fått stå ut med mycket under de senaste
            åren. Den katastrof som skedde natten mellan den 25 och den 26
            april 1986 var en katastrof som motsvarade 500 Hiroshimabomber.
            Sverige upptäckte katastrofen via våra egna mätstationer och upplyste
            världen om händelsen. Tjernobylkatastrofen drabbade Vitryssland
            hårdast av alla länder och har gjort sydöstra delarna av landet
            obeboeliga. Vitryssland fick 70 % av det totala radioaktiva nedfallet,
            och
          </note>
          <note>
            Europas största miljökatastrof var ett faktum.
          </note>
          <note>
            Under 90-talet har den demokratiska katastrofen förvärrats. Val
            har manipulerats och medier tystats.
          </note>
          <note>
            Det är en skam för Europa att min partikollega Nikolaj Statkevitj,
            ordförande för det socialdemokratiska partiet, nyligen har suttit
            fängslad för sina politiska åsikter. Nina Stuzinskaja, ordförande
            för det socialdemokratiska kvinnoförbundet i Vitryssland, utsattes
            i december för en polisrazzia. Att politiska ledare fängslas efter
            demonstrationer och förföljs hör till en förgången tid. Trots
            att detta skett under flera år verkar ingen ha upptäckt och tagit
            katastrofen på allvar.
          </note>
          <note>
            Ska Sverige upptäcka denna katastrof också?
          </note>
          <note>
            I svensk utrikespolitik har under hela 90-talet stödet till våra
            närmaste Östersjögrannar varit en hörnpelare. Snart sagt varje
            kommun, kyrka och län har ett samarbete med en partner i någon
            av de tre baltiska staterna. Den socialdemokratiska regeringen
            går nu vidare efter Polenåret med De baltiska staternas år.
          </note>
          <note>
            Dessa insatser är mycket betydelsefulla och viktiga.
          </note>
          <note>
            Samtidigt som dessa åtaganden fortsätter är jag bekymrad över
            att det gjorts så lite för att stödja en demokratisk utveckling
            i Vitryssland. Minsk ligger bara 20 mil från Vilnius i Litauen,
            men kontrasterna är stora. Det är dags för oss och regeringen
            att visa samma engagemang inför förtrycket av mänskliga rättigheter
            och den alltmer tilltagande diktaturen i
          </note>
          <note>
            Vitryssland som man visar inför samma problem i mer avlägsna
            och fjärran länder. Det är dags att på allvar inse att varbölden
            växer i dagens Europa. Jag vill se en framsynt politik som griper
            sig an problemen innan de blommat upp. Vi ser alltför ofta att
            världssamfundet och EU rycker ut när konflikter redan brutit ut
            eller samhällen redan rasat samman.
          </note>
          <note>
            Med vår nuvarande vilja inom EU att utvidga gemenskapen för fredens
            skull har vi nu en chans att visa att Europa inte slutar vid Polens
            eller Litauens östgräns. Vi behöver snarast utarbeta en strategi
            för hur man kan bidra till att göra Vitryssland till en demokrati.
            På samma sätt som våra ambassader i de baltiska staterna spelade
            en stor roll i demokratiseringen där skulle en svensk ambassad
            i Minsk kunna göra nytta. Det är högst rimligt att Sverige har
            en ambassad i ett så närbeläget land. Våra diplomatiska relationer
            med Vitryssland borde inte skötas från
          </note>
          <note>
            Moskva. Det är dock viktigt att en svensk representation i Vitryssland
            etableras på ett sådant sätt att det inte kan tolkas som ett stöd
            för Lukasjenkos politik.
          </note>
          <note>
            Fru talman! Sverige bör inför ordförandeskapet i
          </note>
          <note>
            EU också fundera över Sveriges och EU:s hållning gentemot Lukasjenkos
            regim. Metoden att isolera landet kanske rentav är kontraproduktiv.
            Som det verkar i dag gynnas endast Lukasjenko själv av den politiken.
            Han vill inte att Vitryssland ska närma sig
          </note>
          <note>
            Europa och våra värderingar om demokrati och mänskliga rättigheter.
            Han har i stället siktet inställt på Moskva.
          </note>
          <note>
            För två veckor sedan undertecknade Rysslands tillförordnade president
            Vladimir Putin tillsammans med den vitryske presidenten ytterligare
            ett avtal som för de båda länderna ännu närmare varandra. Avtalet
            var det femte som tecknats mellan Ryssland och Vitryssland på
            lika många år. Ländernas parlament har ratificerat avtalet, som
            enligt Lukasjenko utgör ett steg mot återskapandet av ett söndrat
            land. En mäktig militär gruppering skapas dessutom vid Vitrysslands
            västra gräns, enligt Lukasjenko som flera gånger uttalat en stark
            önskan om ett fullständigt samgående mellan Vitryssland och Ryssland.
          </note>
          <note>
            Denna utveckling är oroande, eftersom det inte ställer några
            krav på demokratiska förbättringar.
          </note>
          <note>
            Vitryssland har fr.o.m. i år en ambassad i Stockholm, och den
            har givit oss möjlighet att ge information om hur vi ser på situationen.
            Vi socialdemokrater har redan haft samtal med ambassadören och
            mycket tydligt markerat vår ståndpunkt: Demokrati och respekt
            för de mänskliga rättigheterna är ett krav som går först.
          </note>
          <note>
            Samtidigt som vi ställer krav på den sittande regimen finns det
            saker vi kan göra själva. I år arrangeras parlamentsval i Vitryssland.
            EU och Sverige behöver förbereda sig inför dessa val och hjälpa
            till så att de blir så demokratiska som möjligt. Efter demokratiska
            val kan isoleringen brytas. En strategi för detta behöver utarbetas.
          </note>
          <note>
            Vi bör titta på om Sveriges stöd via biståndet till
          </note>
          <note>
            Vitrysslands demokratiska krafter är tillräckligt. Det
          </note>
          <note>
            100-procentiga stöd som kanaliserats via Forum Syd till enskilda
            NGO:er för demokratistöd på ca 6 miljoner är kanske inte tillräckligt.
            Har dessa medel använts rätt? På vilket sätt kan de svenska ideella
            organisationerna hjälpas för att ytterligare stärka demokratiska
            kontakter mellan Vitryssland och Sverige?
          </note>
          <note>
            Jag vill hävda, fru talman, att det handlar om både medel och
            förbättrade former.
          </note>
          <note type="speaker">
            Anf. 61 BERTIL PERSSON (m) replik:
          </note>
          <note>
            Fru talman! Jag vill bara få instämma i mycket av de kloka synpunkter
            som Birgitta Ahlqvist har fört fram, alldeles särskilt detta om
            behovet av en svensk ambassad i Minsk.
          </note>
          <note type="speaker">
            Anf. 62 BIRGITTA AHLQVIST (s) replik:
          </note>
          <note>
            Fru talman! Jag får tacka så mycket för att jag får ett stöd
            för den åsikten.
          </note>
          <note type="speaker">
            Anf. 63 ANNA LILLIEHÖÖK (m):
          </note>
          <note>
            Fru talman! Jag vill börja med att citera vad utrikesministern
            sade i slutet av sitt anförande: "Fjolårets
          </note>
          <note>
            Kosovoflyktingar bygger upp sina förstörda hus.
          </note>
          <note>
            Svenska soldater levererar mat till serber i en isolerad by.
            Skräckslagna familjer gömmer sig undan stridsvagnar i Tjetjenien."
            Dessa exempel utgör en del av utrikesministerns beskrivning av
            2000-talets utrikespolitiska utmaningar och, som hon säger, "vårt
            ansvar
          </note>
          <note>
            - i samarbete - i Norden och Östersjöområdet, i Europa och i
            världen".
          </note>
          <note>
            Det här är i sanning stora uppgifter som verkligen måste tas
            på allvar och som innebär konkreta åtaganden. Det innebär också
            att vi svenskar ska vara med och bära vår del. Vad jag vill ta
            upp är läget för vår faktiska förmåga att leva upp till dessa
            åtaganden och vad det ställer för krav på t.ex. försvar och polis,
            som är de som faktiskt kan göra någonting i de situationer som
            utrikesministern beskriver.
          </note>
          <note>
            Konflikt- och krishantering innebär i praktiken att
          </note>
          <note>
            Sverige ska kunna ingripa med fredsstyrkor och poliser. Ibland
            hänvisas det till att det inte är det man menar, utan man ska
            förebygga kris och konflikt på andra sätt. Det är naturligtvis
            det mest önskvärda, om det vore så enkelt.
          </note>
          <note>
            Att ingripa tidigt i en konflikt mot parters vilja är nu en gång
            en mycket svår fråga och ofta omöjligt.
          </note>
          <note>
            När det kommer till kritan är krishantering vår förmåga att ställa
            upp med militära och civila resurser.
          </note>
          <note>
            När vi ställer oss bakom åtagandet att Europa ska klara sin egen
            krishantering anser vi moderater att det ställer krav på att vi
            vågar tydliggöra och ta oss an uppgiften redan på hemmafronten.
            Regeringens politik under det senaste året har inneburit mycket
            stora brister i den förmågan.
          </note>
          <note>
            Som tidigare talare har tagit upp tog det ett halvår innan den
            fredsstyrka vi skulle delta med i Kosovo var på plats. Oförmågan
            att avsätta resurser och fatta politiskt beslut var mycket tydlig.
            Den svenska bataljonen i Bosnien drogs in utan förvarning, trots
            att de svenska insatserna hade behövts för lång tid framöver.
            Att även andra europeiska länder agerade lika illa gör det minsann
            inte bättre.
          </note>
          <note>
            Att vi nu har ställt oss bakom att bygga upp EU:s förmåga att
            hantera kriser ställer också krav. Det får inte innebära en byråkratisk
            papperstiger. Den amerikanske försvarsministern William Cohen
            varnade i förra veckan just för detta. Det är en lång väg EU har
            att gå för att bygga upp en trovärdig och förtroendeskapande krishanteringsförmåga.
          </note>
          <note>
            Sveriges regering har sagt att vi ska kunna delta med två bataljoner
            i fredsoperationer. Samtidigt halverar man Sveriges försvar. Vad
            det här innebär är att man ska tredubbla rekryteringen och det
            ska ske från ett halverat försvar. Detta är en mycket svår ekvation,
            där regeringen faktiskt måste vara beredd att ställa upp med en
            lösning. Våra insatser kan naturligtvis inte villkoras med att
            vårt nedskurna försvar ska hinna spara fram medel.
          </note>
          <note>
            Förmågan att delta i krishantering på den civila sidan med svenska
            poliser kräver också åtgärder. Den europeiska förmågan att bidra
            till krishantering har visat sig ha väldigt stora brister. En
            stor del av FN:s insatser innebär civila polisinsatser för att
            skydda befolkningen och hjälpa till att bygga upp trygghet i just
            de situationer som utrikesministern beskriver. En tredjedel av
            FN:s insatser skulle i dag utgöras av civilpoliser, om de gick
            att få tag i.
          </note>
          <note>
            I Kosovo har EU, för att återgå till unionen, åtagit sig att
            bidra till den civila delen av krishanteringen.
          </note>
          <note>
            Men den förmågan har man inte heller. FN behöver och har begärt
            6 000 polismän, men har fått knappt
          </note>
          <note>
            2 000, varav EU-länderna bara svarar för något över hälften.
          </note>
          <note>
            Återigen, om vi menar allvar med att vara med och bygga upp en
            krishantering måste vi självklart först se till att vi har skapat
            resurser här hemma. I det här fallet är det att vi har tillräckligt
            med poliser.
          </note>
          <note>
            Under socialdemokratiskt regeringsinnehav har antalet poliser
            minskat och polisutbildningen dragits ned så att man knappt klarar
            situationen här hemma i
          </note>
          <note>
            Sverige. Det här rimmar naturligtvis mycket illa med att regeringen
            samtidigt säger att man ska klara av internationella insatser.
          </note>
          <note>
            I dag har Sverige med nöd och näppe lyckats rekrytera 150 poliser
            till internationella uppdrag. Begränsningen är inte att polismännen
            inte vill, utan att poliserna helt enkelt är för få och att länspolismästarna
            således inte kan släppa till fler.
          </note>
          <note>
            Situationen är nu sådan att man kan läsa arga insändare skrivna
            av poliser om hur många som måste vara borta på utlandsuppdrag.
            Självklart är det här ingen bra jordmån för att vi konstruktivt
            ska kunna bidra till att hantera kriser i Europa.
          </note>
          <note>
            Hur ska det gå nästa år, när vi ska leva upp till
          </note>
          <note>
            Schengenavtalet? Kommer vi över huvud taget att klara av några
            internationella insatser med poliser?
          </note>
          <note>
            Det räcker tyvärr inte med högtidliga deklarationer, det måste
            till verkliga insatser. Här har jag visat på två områden där regeringen
            måste ingripa omedelbart och lägga om sin politik för att vi ska
            kunna leva upp till de åtaganden som utrikesministern gör sig
            till tolk för.
          </note>
          <note>
            Den stora utmaningen, som man också kunde hoppas på, vore att
            Sverige också skulle kunna stå för ledarskap och visa vägen för
            en trovärdig kris- och konflikthanteringsförmåga i Europa. Regeringen
            måste ändra sin politik så att vi inte har en enorm klyfta mellan
            retorik och verklighet. Risken är då att
          </note>
          <note>
            Europas förmåga förlorar förtroende, när det vi verkligen behöver
            är att lyckas med att bygga upp det förtroende för europeisk krishanteringsförmåga
            som är så nödvändigt inför framtiden.
          </note>
          <note type="speaker">
            Anf. 64 BENGT SILFVERSTRAND (s):
          </note>
          <note>
            Fru talman! I gårdagens Svenska Dagbladet hyllade folkpartiledaren
            Lars Leijonborg Nato som vår tids S:t Göran, alltid beredd att
            ingripa på de svagas sida mot demoner och diktatorer. "Nato är
            en säkerhetspolitisk success story", skriver Leijonborg och framställer
            bl.a. krigen i Bosnien och Kosovo som stora segrar över Milosevic,
            där Nato visat kraften.
          </note>
          <note>
            Segrar för vad och för vem, frågar man sig. Segrar för förnuftet
            och humaniteten? Vad har Nato och dess västallierade uppnått med
            tio års sanktioner mot och 78 dagars intensiva bombningar av Jugoslavien?
          </note>
          <note>
            Har stabiliteten i området förbättrats? Svaret är nej.
          </note>
          <note>
            Har flyktingsituationen i området förbättrats? Svar:
          </note>
          <note>
            Nej, den har drastiskt försämrats.
          </note>
          <note>
            I fyrtio år har USA bojkottat Kuba med målet att störta diktatorn
            Castro.
          </note>
          <note>
            Castro sitter kvar. Folket mår illa, främst på grund av sanktionerna.
          </note>
          <note>
            I tio år har USA och väst bojkottat och bombat
          </note>
          <note>
            Irak med målet att störta diktatorn Saddam Hussein.
          </note>
          <note>
            Saddam Hussein sitter kvar, men miljoner människor, varav många
            hundratusentals oskyldiga barn, har dött av svält och brist på
            medicin.
          </note>
          <note>
            I tio år har USA och EU bojkottat och under våren
          </note>
          <note>
            1999 bombat Jugoslavien med målet att avsätta diktatorn Slobodan
            Milosevic. Milosevic sitter kvar, folket lider. Folket lider av
            brist på mat, värme och medicin. Ett samhälle bringas på knä.
            Infrastruktur och försörjning slås ut. Försvagade människor omkommer.
          </note>
          <note>
            Det man gör är att plåga människor, plåga dem till underkastelse
            inför maktspråk, för att citera Olof
          </note>
          <note>
            Palmes ord från ett annat krig som drabbade människor, inte makthavare.
          </note>
          <note>
            I mitten av januari besökte jag för andra gången
          </note>
          <note>
            Jugoslavien. Den här gången ingående i en delegation för kommittén
            Solidaritet med Jugoslaviens folk -
          </note>
          <note>
            observera: solidaritet med Jugoslaviens folk - med
          </note>
          <note>
            Internationella Röda korset och dess chef, Sten
          </note>
          <note>
            Swedlund, tidigare chef för den svenska kustflottan, som sakkunnig
            värd.
          </note>
          <note>
            Vi besökte flyktingläger, soppkök och sjukhus i
          </note>
          <note>
            Uzice, Pozega, Cacak och Novi Sad, den sistnämnda en underbart
            vacker stad i Vojvodina i norra Serbien, där 26 etniska folkgrupper
            lever sida vid sida i bästa sämja och samförstånd. Den 19 januari
            blickar jag ut över Donau i Novi Sad. Jag fäster blicken på de
            tre sönderbombade broarna, varav en bar en huvudvattenledning
            som förstördes av bomberna och utestängde 35 000 människor på
            andra sidan floden från vanligt dricksvatten. Och så är det hela
            vägen.
          </note>
          <note>
            Den sociala situationen är alarmerande. I Kosovo, stort som Skåne
            och med en miljon människor, verkar
          </note>
          <note>
            400 flyktingorganisationer. I Serbien med 10 miljoner invånare
            finns blott ett trettiotal flyktingorganisationer på plats. Sedan
            1991 har över 800 000 flyktingar från Kroatien och Bosnien tagit
            sin tillflykt till Serbien och Montenegro. Därutöver har 300 000
            människor under 1999 tvingats lämna Kosovo. Smärtgränsen är nära.
            Vårens Natobombningar har slagit hårt mot landets försörjning,
            el- och värmetillförseln är tidvis avstängd, tiotusentals arbetsplatser
            är utslagna.
          </note>
          <note>
            Landet lider brist på livsuppehållande mediciner -
          </note>
          <note>
            insulinet är snart slut. USA har med tyst samförstånd av EU-länderna
            bl.a. stoppat importen av röntgenrör, något som fått mycket allvarliga
            konsekvenser för sjukvården i landet.
          </note>
          <note>
            Jugoslavien är i dag Europas fattigaste land. Över två miljoner
            - var femte invånare - lever under fattigdomsstrecket. Medelinkomsten
            är ungefär 400 kr per månad. Omkring en miljon människor får hjälp
            genom Röda korset, som har en väl fungerande verksamhet med kontor
            på 180 platser. Det är en fantastisk struktur och ett imponerande
            arbete både av de anställda och av de många oavlönade frivilliga.
          </note>
          <note>
            Var bomber, som i stor utsträckning drabbade civilbefolkningen,
            verkligen den enda utvägen för att stoppa våldet i Kosovo? Varför
            valde inte västmakterna någon av de möjliga utvägarna till en
            fredlig lösning i Kosovo? Frågan ställs i en intressant artikel
            av Gunnar Jervas, forskare vid Försvarets forskningsanstalt, FOA,
            i Finanstidningen den 5 februari. Jervas konstaterar att Belgradregeringen
            förvisso gjort sig skyldig till allvarliga övergrepp i Kosovo
            men att man tvekade att ta i med hårdhandskarna mot UCK -
          </note>
          <note>
            den kosovoalbanska gerillan. Först sedan gerillan hade lagt under
            sig betydande landområden, tagit kontroll över viktiga vägförbindelser
            osv. trappade serberna upp sina motattacker. Nato lät utan att
            ingripa UCK smuggla in mängder av vapen, vilket ytterligare skärpte
            motsättningarna mellan serber och kosovoalbaner. Belgrad förelades
            ett ultimatum med formuleringar som ingen självständig stat kunde
            acceptera. När Belgrad vägrade böja sig för detta ultimatum började
            Nato med EU:s goda minne att bomba i Kosovo och Serbien. Det var
            då de verkliga flyktingströmmarna satte i gång.
          </note>
          <note>
            Gunnar Jervas avslutar sin artikel med en fråga:
          </note>
          <note>
            "Som synes har det inte saknats tillfällen att lösa
          </note>
          <note>
            Kosovokonflikten på fredlig väg. Varför inget av dessa har tagits
            tillvara förblir oklart. Beror det uteslutande på oförmåga och
            inkompetens eller kan det möjligen ha funnits inofficiella motiv
            till att inte vilja pröva de fredliga framgångsvägar som faktiskt
            förelegat? Kan det till och med ha varit så att starka krafter
            ville ta tillfället i akt och visa vem som verkligen bestämmer?"
          </note>
          <note>
            Den förre australiske premiärministern Malcolm
          </note>
          <note>
            Frazer, som besökte Balkan fem gånger under 1999, är ännu tydligare:
            "Det förekom inga förhandlingar.
          </note>
          <note>
            Detta diplomatiska initiativ, det s.k. Rambouilletavtalet, föreföll
            skräddarsytt för att tillhandahålla en ursäkt för krig."
          </note>
          <note>
            Den 25 januari i år sjönk temperaturen till minus
          </note>
          <note>
            20 grader inom stora delar av Serbien. De bombskadade kraftledningarna
            kunde tidvis inte klara av uppvärmningen av bostäderna. Samma
            dag som kölden slog rekord i Serbien träffades EU:s utrikesministrar
            i
          </note>
          <note>
            Bryssel för att diskutera om man skulle kunna gå med på att häva
            delar av sanktionerna mot Serbien, vilket begärts av Italien,
            Tyskland, Frankrike och Grekland.
          </note>
          <note>
            Sådana lättnader hade kunnat tillåta export till landet av olja
            för uppvärmning, mediciner och komponenter nödvändiga för att
            reparera vitala delar av den civila infrastrukturen. Men USA:s
            mest trogna vasaller i
          </note>
          <note>
            Europa, Storbritannien och Holland, motsatte sig lättnader i
            sanktionerna.
          </note>
          <note>
            "Det är inte värdigt en europeisk demokrati att lägga städer
            i ruiner. - - - Civilbefolkningen måste skyddas" framgår det i
            regeringens utrikespolitiska deklaration. Gäller inte detta också
            Jugoslavien? I
          </note>
          <note>
            deklarationen framgår vidare: "Fjolårets Kosovoflyktingar bygger
            upp sina förstörda hus. Svenska soldater levererar mat till serber
            i en isolerad by."
          </note>
          <note>
            Jag tänkte ställa ett par frågor till utrikesministern, men jag
            riktar dem till utrikesutskottets ordförande
          </note>
          <note>
            Viola Furubjelke. Hur ställde sig Sverige vid utrikesministermötet
            i Bryssel? Vad gör Sverige för att hjälpa den miljon flyktingar
            som i dag finns i Serbien? Det borde vara hög tid att häva de
            sanktioner som drabbar en oskyldig civilbefolkning och medverka
            till en återuppbyggnad av landet.
          </note>
          <note>
            Regeringsdeklarationen talar också om att
          </note>
          <note>
            "stabilitetspakten för sydöstra Europa är uttryck för en politisk
            vision om att regionen gradvis ska inlemmas i det europeiska samarbetet".
            Det är ett tema som utrikesutskottets ordförande Viola Furubjelke
            utvecklat i en intressant artikel i Östgöta-
          </note>
          <note>
            Correspondenten den 25 januari under rubriken Norden förebild
            för Balkan. Men hur ska man kunna uppnå stabilitet på hela Balkan
            om det forna Jugoslaviens största nation - Serbien - lämnas utanför?
          </note>
          <note type="speaker">
            Anf. 65 VIOLA FURUBJELKE (s) replik:
          </note>
          <note>
            Fru talman! Eftersom Bengt Silfverstrand riktar sig direkt till
            mig med en fråga som i första hand gäller den artikel jag hade
            skrivit om ett nordiskt samarbete som en förebild för Balkan,
            vill jag gärna säga att målet för vår politik måste vara att överbrygga
            det hat som i dag existerar mellan olika folk på
          </note>
          <note>
            Balkan. Ett bra sätt att göra detta på är att genom biståndet
            och andra insatser av återuppbyggnadskaraktär främja och stimulera
            fram ett samarbete mellan samtliga folkgrupper. Man ska utifrån
            hjälpa till att föra samman dessa folkgrupper. Jag inser att det
            är oerhört svårt.
          </note>
          <note>
            Bengt Silfverstrands fråga om detta kan göras så länge Serbien
            står utanför är naturligtvis berättigad.
          </note>
          <note>
            Det är besvärligt så länge Serbien har Milosevic vid makten.
            Jag anser att vi bör stödja alla demokratiska krafter, den demokratiska
            oppositionen, i Serbien för att få en sådan situation till stånd
            att samtliga EU-
          </note>
          <note>
            länder kan gå med på att lyfta sanktionerna.
          </note>
          <note>
            Det värsta som skulle kunna hända är att Serbien fastnar i långvariga
            sanktioner. Vi har sett - och det nämnde också Bengt Silfverstrand
            inledningsvis -
          </note>
          <note>
            vad detta har lett till i t.ex. Irak. Så länge sanktionsinstrumentet
            inte har förfinats bättre så att det träffar dem som faktiskt
            ska träffas bör man vara oerhört sparsam med dess användning.
            I dag sitter emellertid
          </note>
          <note>
            Serbien i karantän för en tid framöver. Jag hoppas att det inte
            ska bli långvarigt.
          </note>
          <note type="speaker">
            Anf. 66 BENGT SILFVERSTRAND (s) replik:
          </note>
          <note>
            Fru talman! Tack för svaret, även om det kanske var något otydligt.
          </note>
          <note>
            Standardsvaret från regeringens sida har varit att så länge Milosevic
            finns kan sanktionerna inte hävas.
          </note>
          <note>
            Jag har svårt att se att det finns något exempel i världshistorien
            där djävulen blivit mer förhandlingsvillig ju mer förvärrat helvetet
            blivit.
          </note>
          <note>
            Där finns en opposition, där finns fria TV-kanaler.
          </note>
          <note>
            Under vårt besök skällde oppositionen varje kväll i sina egna
            TV-kanaler. Folk har varit ute på gatorna.
          </note>
          <note>
            Det har inte hjälpt. Det måste till syvende och sist vara det
            serbiska folket självt som avgör vilken regim man vill ha. Frågan
            kvarstår, Viola Furubjelke, vad
          </note>
          <note>
            Sverige gör - behjärtansvärda insatser görs i Kosovo
          </note>
          <note>
            - för att medverka till att lösa de mycket större flyktingproblem
            som finns i Serbien.
          </note>
          <note type="speaker">
            Anf. 67 VIOLA FURUBJELKE (s) replik:
          </note>
          <note>
            Fru talman! Bengt Silfverstrand säger att det är det serbiska
            folket som måste avgöra hur länge Milosevic ska sitta vid makten.
            Det är i och för sig riktigt. Det är ett förpliktigande från oss
            demokratiska stater att stödja en demokratisk opposition och en
            demokratisk utveckling i Serbien. Det finns en del hoppfulla signaler
            i den riktningen. Jag tror att en ändring kommer till stånd snabbare
            än vad vi har tänkt oss eller har vågat hoppas på. Det kommer
            sannolikt omedelbart att leda till att sanktionerna lyfts och
            att Serbien kan inlemmas i den gemenskap som de olika folken på
            Balkan så väl behöver bygga upp och få nytta av.
          </note>
          <note>
            De förtjänar detta. Många människor har lidit svårt. Det gäller
            kosovoalbaner, serber, kroater, och det gäller inte minst romerna
            som har suttit emellan i dessa situationer. Det är sant som Bengt
            Silfverstrand säger, nämligen att flyktingarna är av alla kategorier.
          </note>
          <note>
            Serbien är i dag det enda multietniska området på
          </note>
          <note>
            Balkan. Många områden har rensats. Det är en paradox. Vi vill
            att hela det före detta Jugoslavien ska vara ett multietniskt
            område. Olika insatser måste vidtas för att det ska bli så i slutändan.
          </note>
          <note type="speaker">
            Anf. 68 BENGT SILFVERSTRAND (s) replik:
          </note>
          <note>
            Fru talman! Jag kan ta ett exempel på vilka drastiska konsekvenser
            den typen av sanktioner får. Man levererar i dag olja till de
            av oppositionen styrda städerna, bl.a. Novi Sad och Nis. Det innebär
            bara att regimen dirigerar om andra transporter till de städer
            som styrs av socialistregeringen. Det skapar ytterligare motsättningar
            inom landet.
          </note>
          <note>
            Eftersom Viola Furubjelke rimligen måste känna till det, vill
            jag veta vilken hållning Sverige intog i
          </note>
          <note>
            Bryssel, när länder som Italien, Tyskland och Grekland nu har
            insett att det här inte håller, att man inte kan stoppa medicin
            och medicinsk utrustning till svältande och sjuka människor, varav
            många barn.
          </note>
          <note>
            Har vi inte lärt oss av vad som har drabbat de hundratusentals
            barnen i Irak? Måste samma misstag upprepas?
          </note>
          <note>
            Ge mig ett svar, Viola Furubjelke: På vilken sida stod Sverige?
            Var det på de länders sida som har insett realiteterna, eller
            var det på Englands och Hollands benhårda men fullständigt misslyckade
            utrikespolitiska, till katastrof ledande, linje?
          </note>
          <note type="speaker">
            Anf. 69 TREDJE VICE TALMANNEN:
          </note>
          <note>
            Viola Furubjelke har ingen replikrätt kvar.
          </note>
          <note type="speaker">
            Anf. 70 HILLEVI LARSSON (s):
          </note>
          <note>
            Fru talman! Jag skulle vilja prata om EU. EU är enligt min mening
            det bästa som har hänt Europa under 1900-talet. Den första halvan
            av 1900-talet präglades av krig och förödelse. Det är först den
            andra halvan av 1900-talet som vi har fått se utveckling, integration
            och samarbete.
          </note>
          <note>
            Jag tycker mig se lovande tecken på att den här utvecklingen
            ska fortsätta. Det mest lovande är att länderna i EU är så överens
            om att markera mot Österrike när Haider nu har kommit in i regeringen.
            Om vi backar tillbaka i tiden till 30-talet var det en liknande
            situation. När Hitler kom till makten släpptes han faktiskt fram
            av demokratiska partier i Tyskland som inte var speciellt misstänksamma
            och inte anade konsekvenserna. Detta är vad man kan se hända i
          </note>
          <note>
            Österrike. Nu har det naturligtvis inte gått så långt som det
            gjorde med Hitler, men utvecklingen under
          </note>
          <note>
            30-talet var också smygande, precis som man kan se i
          </note>
          <note>
            Österrike i dag.
          </note>
          <note>
            Därför är det viktigt att EU på ett så tidigt stadium markerar
            mot Österrike, för att visa att vi trots allt har lärt någonting
            av historien, att vi den här gången inte låter dessa krafter växa
            till sig utan att någon reagerar, utan nu agerar vi. Det är väldigt
            hoppingivande att EU tar detta initiativ.
          </note>
          <note>
            Det är självfallet också mycket hoppingivande att de östeuropeiska
            länderna står på tur att få komma in i EU. Det har trots allt
            bara varit en del av Europa som har haft en så positiv utveckling.
            De östeuropeiska länderna har legat efter när det gäller både
            demokrati och ekonomisk utveckling. Det är nu en historisk möjlighet
            att släppa in de här länderna. Det är också hoppingivande. På
            sikt hoppas jag naturligtvis också att f.d. Jugoslavien blir en
            EU-medlem.
          </note>
          <note>
            Europasamarbetet är naturligtvis inte utan problem. Jordbrukspolitiken
            är ett gigantiskt problem, inte minst med tanke på att jordbrukspolitiken
            drabbar tredje världen i form av att de får mycket svårare att
            konkurrera med sina jordbruksprodukter när vi dumpar billiga jordbruksprodukter
            från Europa på grund av den absurda jordbrukspolitik som vi har
            byggt upp här. Konsumenterna i Europa drabbas naturligtvis av
            högre priser på grund av att frihandeln på detta område inte är
            klar.
          </note>
          <note>
            Sedan är det problem med öppenheten. Demokratin skulle kunna
            bli mycket bättre. Det här hänger också samman med de problem
            med korruption som har funnits inom EU, som t.o.m. har klättrat
            ända upp i EU-kommissionen.
          </note>
          <note>
            Jag anser att det här hänger samman. Jag tror inte att det handlar
            om att européerna har sämre karaktär eller att sydeuropéerna har
            sämre karaktär än t.ex. vi i
          </note>
          <note>
            Sverige. Jag tror att det är själva systemet som gör att man
            på ett mycket tidigt stadium kan stoppa sådana här tendenser,
            genom att allmänhet och journalister har tillgång till alla papper
            och kan säga ifrån så fort någonting håller på att gå snett.
          </note>
          <note>
            Jag tycker ändå inte att de här problemen är så stora att det
            finns någon anledning att ge upp EU-
          </note>
          <note>
            samarbetet. Snarare tycker jag att det är hoppingivande att utvecklingen
            på de här områdena och på de andra områden som är problematiska
            i Europa i de flesta fall går åt rätt håll, även om det går långsamt.
          </note>
          <note>
            Det hade ju varit skräckinjagande om det hade gått i fel riktning,
            men det sker trots allt steg för steg en förbättring på dessa
            områden.
          </note>
          <note>
            Jag skulle även vilja beröra EMU-projektet, den ekonomiska monetära
            unionen. EMU är i första hand en fortsättning på de integrationssträvanden
            som hela
          </note>
          <note>
            EU-projektet bygger på. Därför är det naturligtvis ett politiskt
            projekt och inte bara ett ekonomiskt. Man kan säga att de här
            sakerna samverkar på det sättet att det som hittills har skett,
            där man har försökt vältra över nationella problem på andra länder,
            har drabbat både ekonomin i Europa, med sämre ekonomi, och det
            politiska samarbetet. Det blir naturligtvis spänningar.
          </note>
          <note>
            Det jag menar med att vältra över problem är t.ex.
          </note>
          <note>
            devalveringar. En devalvering leder ju till ett uppsving för
            exporten i det land som genomför devalveringen, men självfallet
            drabbar det grannländerna i form av sämre möjligheter för dem
            att konkurrera.
          </note>
          <note>
            Det leder naturligtvis till spänningar och konflikter.
          </note>
          <note>
            På lång sikt blir det inte ens fördelaktigt för det land som
            ger sig på det. Det visar historien; det har snarare lett till
            högre arbetslöshet, högre räntor och en allmänt sämre utveckling.
          </note>
          <note>
            Därför har de europeiska länder som ingår i EMU
          </note>
          <note>
            valt att avstå från möjligheten att manipulera ekonomin genom
            framför allt devalveringar. Man har sett att på längre sikt gynnas
            ingen av det. Dessutom blir verkningarna av de här försöken att
            vältra över problemen på någon annan mycket negativa mycket snabbt.
            Det är med elektronikens hastighet som de länder straffas som
            försöker manipulera ekonomin utan att ha ett ekonomiskt underlag
            för det. Därför har man valt att avstå från de här möjligheterna.
          </note>
          <note>
            Jag tror att Sverige har allt att vinna på att gå med i EMU,
            eftersom vi är ett strålande exempel på hur illa det kan gå när
            man låter inflationen öka hejdlöst och försöker lösa problemen
            genom devalveringar.
          </note>
          <note>
            Nu tror jag inte att detta att gå med i EMU eller själva EMU-projektet
            ensamt kommer att lösa Europas arbetslöshet. Jag tror däremot
            att det kan vara ett viktigt steg på vägen. Sker ingenting mer
            än EMU
          </note>
          <note>
            kommer det inte att bli bättre. Nationerna har ju mycket att
            göra på egen hand, och arbetet med EU:s sysselsättningsunion fortsätter
            naturligtvis. Det har hittills mest haft väldigt fina mål, men
            det är inte förpliktigande på något sätt att fortsätta det arbetet.
          </note>
          <note>
            Man kan självfallet föra en ansvarsfull ekonomisk politik utan
            att på något sätt förbättra läget när det gäller sysselsättningen,
            men det vill inte säga att man inte kan göra både-och. Jag tror
            att det långsiktigt är bra att föra en ansvarsfull politik och
            kombinera den med utbildningssatsningar, välfärdssatsningar och
            satsningar på en aktiv arbetsmarknadspolitik. Erfarenheten visar
            att detta samverkar på ett positivt sätt.
          </note>
          <note>
            Jag tror därför att det skulle vara i Sveriges intresse att gå
            med, eftersom vi redan i dag driver en sådan politik som EMU innebär.
            Vi är redan med i EMU:s två första steg, som är huvuddelen av
            EMU-projektet.
          </note>
          <note>
            Jag tror inte att vare sig vi eller resten av Europa gagnas av
            den politik som vi har drivit tidigare, med inflation och devalveringar,
            som handlar om att skjuta problemen på framtiden och på andra
            länder. Självfallet ska frågan avgöras i folkomröstning eller
            val.
          </note>
          <note>
            Det är svenska folket som ska avgöra.
          </note>
          <note type="speaker">
            Anf. 71 BENGT-GÖRAN HANSSON (s):
          </note>
          <note>
            Fru talman! Jag har spänt mig väldigt mycket inför att tala i
            den fulla kammaren, men jag inser att det blir spännande att tala
            inför en nästan tom kammare.
          </note>
          <note>
            Jag är ersättare i riksdagen under tre månader och vill inleda
            denna period med att debattera Östersjösamarbetet, vilket har
            intresserat mig mycket under många år.
          </note>
          <note>
            Jag kommer att koncentrera mig på södra Östersjön med särskild
            inriktning på det i mitt tycke mest underskattade landet vid Östersjön
            sett genom svenska ögon, nämligen Tyskland. I den av regeringen
            sammanställda Utrikesfrågor 1999 finns förvisso
          </note>
          <note>
            Tyskland omnämnt på några ställen, men mest i förbifarten i samband
            med Polenåret och Öresundsregionens behov av Fehmarn bält-förbindelsen.
          </note>
          <note>
            Jag känner att Tyskland underskattas som hävstång för tillväxt
            i Östersjön och för Sverige. Som tidigare ordförande i Kommunförbundet
            Skåne har jag också varit svensk ordförande - och är numera vice
            ordförande - i Euroregion Pomerania. Det är ett område som består
            av västra Pommerns län i Polen, nordöstra delen av Mecklenburg-Vorpommern,
            norra delen av Brandenburg samt hela Skåne. Det är ett område
            med ca 4,5 miljoner invånare.
          </note>
          <note>
            Euroregionen ligger som ett kärnområde i södra
          </note>
          <note>
            Östersjöregionen med ca 17 miljoner invånare, dvs.
          </note>
          <note>
            dubbelt så många invånare som Sverige har. I Ystad har jag lika
            långt till Hamburg - Europas rikaste region - och Berlin - Europas
            nya huvudstad - som till Göteborg, dvs. 35 mil. Det måste stå
            klart för alla att området är av stor betydelse för Sverige både
            nu och i framtiden.
          </note>
          <note>
            Detta polsk-tysk-svenska samarbete är fortfarande på krypstadiet
            mycket på grund av brist på svenska pengar och EU-medel, men också
            på grund av det något ensidiga tyska sättet att samarbeta på.
            För att få mer pengar att samarbeta med har vi försökt att få
            kommande Interregprogram att innehålla ett Interreg III a-område
            för södra Östersjön. Det har dock varit omöjligt på grund av EU-kommissionens
            ovilja att godkänna ytterligare maritima gränser, men också på
            grund av delstatens Mecklenburg-Vorpommerns ovilja att utöka befintligt
            Interregområde.
          </note>
          <note>
            Såvitt jag har förstått är nu förhandlingarna avslutade mellan
            medlemsländerna och EU-
          </note>
          <note>
            kommissionen. Resultatet blev att enbart ett Interreg III a-område
            kommer att godkännas, nämligen det redan framgångsrika Öresundsprogrammet.
            Interreg III b-området kommer att delas upp i fyra områden, där
            två områden - Barentsregionen och Swebaltcop - kommer att ha särskilda
            program. Kvar nere i södra Östersjön blir en liten rest bestående
            av Tysklands och Danmarks Östersjöområden. Detta kan vara olyckligt
            för det svensk-polsk-tyska samarbetet.
          </note>
          <note>
            Den s.k. Östersjömiljarden kan vara en möjlig finansiering för
            vissa projekt, men då dessa pengar är öronmärkta för svenska näringslivsprojekt
            finns det naturligtvis begränsningar. Vi hoppas att ansvariga
            för dessa pengar kommer att ställa sig speciellt positiva till
            våra framtida ansökningar med tanke på den uppkomna situationen.
          </note>
          <note>
            För två år sedan var jag som kommunstyrelseordförande i Ystad
            värd för ett viceminister- och statssekretarmöte mellan Sverige,
            Polen och Tyskland som tidigare statssekretaren och nuvarande
            EU-
          </note>
          <note>
            ambassadören Gunnar Lund tog initiativ till. Sammanträdet uppfattades
            som framgångsrikt och skulle följas upp med ytterligare möten.
            Olyckligtvis har alla tre viceministrarna eller statssekreterarna
            fått andra arbetsuppgifter, varför jag är nyfiken på hur arbetet
            har gått vidare och vad den svenska regeringen har för avsikt
            att göra i fortsättningen för att utveckla våra relationer med
            Tyskland som helhet, men särskilt med våra närmaste delstatsgrannar
            som
          </note>
          <note>
            Mecklenburg-Vorpommern, Schleswig-Holstein,
          </note>
          <note>
            Berlin och Brandenburg.
          </note>
          <note>
            Det mycket framgångsrika arbete som den svenska regeringen och
            många regioner har genomfört i
          </note>
          <note>
            Polen 1999 skulle kanske kunna vara modell för en kommande Tysklandsoffensiv,
            på samma sätt som den nystartade Öresundsdelegationen kan stå
            som modell för en Pomeraniadelegation för integration mellan Sverige,
            Polen och Tyskland.
          </note>
          <note>
            Fru talman! Gränsregionalt samarbete ska naturligtvis ske just
            lokalt och regionalt, men regeringens övergripande kontaktskapande
            arbete är självklart alltid viktigt. När det gäller våra relationer
            med
          </note>
          <note>
            Tyskland är det helt avgörande för att få ett bra resultat i
            framtiden.
          </note>
          <note type="speaker">
            Anf. 72 KENT HÄRSTEDT (s):
          </note>
          <note>
            Fru talman! Sedan andra världskriget har över 150
          </note>
          <note>
            väpnade konflikter ägt rum, över 20 miljoner människor har blivit
            dödade och ungefär 60 miljoner människor har blivit skadade i
            dessa konflikter på vår jord. Trots att dessa siffror är fasansfulla
            speglar de ändå inte den fulla omfattningen av den smärta och
            tragik och ekonomiska och sociala misär som följer i konflikternas
            spår. Fattigdom, sjukdomar, miljöförstöring, förtryck och brist
            på frihet och mänskliga rättigheter är ibland orsak till uppkomsten
            av konflikter, men också ofta något som följer på en väpnad konflikt.
            En av dessa konflikter är den mellan israeler och palestinier.
          </note>
          <note>
            I dag har utrikesministern kort men klart redogjort för att Sveriges
            stöd för ett bildande av en palestinsk stat står fast. Detta är
            ett självklart men icke desto mindre välkommet klarläggande då
            det förekommit spekulationer om att regeringen stod inför någon
            form av kursändring.
          </note>
          <note>
            Sida vid sida med ett Israel som självfallet ska ha rätt att
            leva inom säkra och erkända gränser ska palestinierna ha möjlighet
            att på nytt slippa att leva under ockupation och bygga upp ett
            självständigt
          </note>
          <note>
            Palestina. För mig som har följt konflikten och fredsprocessen
            under snart 15 år känns förhoppningarna stora. Fredsprocessen
            har med Israels nya regering, ledd av det israeliska Labourpartiet,
            fått nytt liv.
          </note>
          <note>
            De fredsförhandlingar som under Netanyahus ledning nådde fryspunkten
            har nu konkret börjat röra på sig igen.
          </note>
          <note>
            Jag vill dock i dag i likhet med utrikesministern -
          </note>
          <note>
            det har tidigare också kommit uttalanden från FN -
          </note>
          <note>
            beklaga de senaste dagarnas israeliska bombningar av infrastrukturen
            i Libanon, som på inget sätt tjänar freden utan bara drabbar oskyldiga
            civila.
          </note>
          <note>
            Inte heller betjänas fredssträvanden av palestinska terrordåd
            eller av att man som nu från den israeliska regeringens håll tagit
            sig för att bygga en stor checkpoint på vägen mellan Jerusalem
            och Betlehem. Enligt planerna ska denna checkpoint innehålla två
            stationer - den första för turister, VIP:are och bosättare.
          </note>
          <note>
            Palestinierna kommer att tvingas gå längs en 650
          </note>
          <note>
            meter lång gångväg. Denna nya checkpoint kommer på ett mycket
            olyckligt sätt att öka den palestinska frustrationen, underbygga
            hat och på ett allvarligt sätt drabba betlehembornas ekonomi och
            beskära deras livskvalitet. Projekt av detta slag tjänar inte
            freden utan underminerar densamma.
          </note>
          <note>
            För det israeliska och det palestinska folkets skull hoppas jag
            att regeringarna på ömse sidor mäktar stå starka i sin övertygelse,
            fortsätter sina konkreta steg mot fred och inte låter sig vilseledas
            av extremgrupper och terroristdåd. I detta arbete bör Sverige
            fortsatt nyttja sina politiska kontakter på bägge sidor, främja
            folkrörelseprojekt och fortsätta att genom biståndet till den
            palestinska sidan stödja framväxten av en infrastruktur och ett
            civilt samhälle i det kommande
          </note>
          <note>
            Palestina.
          </note>
          <note>
            Fru talman! En annan av de tidigare väpnade konflikterna där
            vapnen tystnat men där fredsprocessen har gått i stå ägde rum
            i Västsahara. Frågan har lyfts här i kammaren av en rad talare
            i dag, vilket är mycket positivt och kanske i bästa fall ett tecken
            på att
          </note>
          <note>
            Västsaharafrågan på allvar börjar ta sig in på den politiska
            dagordningen.
          </note>
          <note>
            Det var i juli i år som Afrikas sista koloni skulle ha sin folkomröstning,
            en folkomröstning som skulle avgöra huruvida Västsahara skulle
            bli en del av Marocko eller, vilket är mest sannolikt, välja självständighet.
          </note>
          <note>
            Förberedelserna har pågått under lång tid. Mängder av människor
            har identifierats för att upptas i röstlängden. Biståndsstrategier
            har gjorts upp från olika länder och FN-strukturer för att kunna
            stödja i processen. Bl.a. har svenska minröjare varit på plats
            i
          </note>
          <note>
            Saharaöknen för att röja väg för de ca 150 000 västsahariska
            flyktingarna i södra Algeriet för att dessa ska kunna söka sig
            en säker väg tillbaka genom öknen och delta i den planerade folkomröstningen.
          </note>
          <note>
            I juli 1999 offentliggjorde FN de preliminära röstlängderna.
            Det visade sig att ca 85 000 västsaharier är röstberättigade enligt
            identifieringsgruppen, men Marocko krävde att ytterligare 80 000
            personer skulle få rösträtt. Det vann naturligtvis inte bifall.
          </note>
          <note>
            Kraven och reglerna för vem som ska få och inte få rösträtt är
            klara och tydliga. De ytterligare personerna uppfyller inte kriterierna.
            Nu har man från marockansk sida överklagat, allt i syfte att fördröja
            och om möjligt förändra förutsättningarna för folkomröstningen.
          </note>
          <note>
            I december kom en rapport från FN:s generalsekreterare Kofi Annan
            som började tala om att folkomröstningen sannolikt måste skjutas
            upp ännu en gång och tidigast äger rum år 2002. Detta är helt
            oacceptabelt. Det är också så som jag uppfattar att man ska tolka
            FN:s generalsekreterares rapport. Det är nu upp till oss att sätta
            tryck på den marockanska regeringen att låta Västsaharafrågan
            avgöras en gång för alla.
          </note>
          <note>
            Jag noterade med tillfredsställelse att Västsaharafrågan nu också
            fått ett omnämnande i regeringens deklaration i dag. Det är rimligt,
            inte minst eftersom jag vet att Västsaharafrågan möter ett starkt
            intresse här i riksdagen. I vårt Västsaharanätverk har vi företrädare
            för alla partier, och i höstas skrev vi tillsammans en tvärpolitisk
            motion i denna fråga.
          </note>
          <note>
            Västsaharafrågan måste enligt överenskommelse drivas till ett
            avgörande. Det kan inte vara rimligt att
          </note>
          <note>
            Marocko, ett land som får bistånd av och bedriver handel med
            EU-länderna och som flitigt och gärna vill odla sina kontakter
            med demokratier i Europa, samtidigt ska få förhala Västsaharafrågans
            avgörande.
          </note>
          <note>
            Västsaharierna är helt biståndsberoende, och huvuddelen av dem
            lever under mycket påvra omständigheter i öknen i södra Algeriet.
            En annan del av dem lever under ockupation i Västsahara eller
            är tvångsförflyttade in i Marocko.
          </note>
          <note>
            Detta är en orimlig situation. Därför bör Sverige i bilaterala
            samtal med Marocko kraftfullt föra fram kravet på en folkomröstning
            och se till att en sådan förverkligas. Sverige bör överväga att
            öka biståndet till de västsahariska flyktingarna i Algeriet. Sverige
            bör driva såväl kravet på folkomröstning som en ökning av biståndet
            inom både EU och FN.
          </note>
          <note>
            Fru talman! Med 30 sekunders talartid kvar ska jag göra en kort
            version av motiveringen till varför vi bör öka biståndet. Det
            är beklämmande att se att klyftorna ökar mellan fattiga och rika
            i världen samtidigt som det sammanlagda biståndet minskar såväl
            totalt sett som från EU. Sverige, vars ekonomi nu har en hälsa
            som en elitidrottsman, bör se till att biståndsbudgeten ökar lite
            fortare än i snigelfart.
          </note>
          <note type="speaker">
            Anf. 73 MARGARETA ANDERSSON (c):
          </note>
          <note>
            Fru talman! Dödsstraffet är en fråga som jag som centerpartist
            vill ta upp. Dödsstraffet är barbariskt, inhumant, godtyckligt
            och diskriminerande. Därför måste det avskaffas.
          </note>
          <note>
            Det gångna seklet fick en dyster avslutning. USA
          </note>
          <note>
            avrättade seklets sista år över hundra personer. Det var den
            högsta siffran på 45 år. Även om dödsstraffet tillämpas i färre
            länder nu än för tio år sedan har antalet avrättningar inte minskat.
            Antalet brott som kan bestraffas med döden har tyvärr också i
            flera författningar i olika länder ökat. Det förekommer även dessvärre
            att länder som avskaffat dödsstraffet återinför det och att avrättningar
            återupptas efter långa uppehåll.
          </note>
          <note>
            EU har intagit en ledande roll i kampen för dödsstraffets avskaffande.
            När signaler nu kommer om att president Bill Clinton är redo att
            studera en begäran om att dödsstraffet i USA ska omprövas är det
            därför oerhört angeläget att EU ökar pressen på USA. EU
          </note>
          <note>
            måste följa upp sitt initiativ från i november, då man inför
            FN:s generalförsamling lade fram en resolution mot dödsstraffet.
          </note>
          <note>
            Resolutionen kräver ett moratorium, ett tillfälligt stopp, för
            dödsstraff. Den vänder sig särskilt mot avrättningar av minderåriga.
            För trots att FN:s barnkonvention förbjuder dödsstraff för dem
            som var under 18 år när brottet begicks förekommer det fortfarande
            i bl.a. USA och Pakistan att unga personer döms till döden. Jag
            förutsätter att Sveriges utrikesminister fortsätter att arbeta
            hårt för den här resolutionen både i EU och i FN.
          </note>
          <note>
            Av världens ledande demokratier är det bara Japan, Indien och
            USA som har kvar dödsstraffet. Om
          </note>
          <note>
            USA slutgiltigt skulle avskaffa detta barbariska straff skulle
            det vara en kraftig signal till andra länder om att straffet saknar
            all legitimitet. FN och andra människorättsorganisationer skulle
            få större tyngd i sitt arbete med att avskaffa dödsstraffet i
            flera länder där man i dag med politiska och religiösa argument
            försvarar statens rätt att döda.
          </note>
          <note>
            En annan fråga som inte för ofta kan tas upp, fru talman, är
            Kashmir. Konflikten var för ungefär två och ett halvt år sedan,
            när jag hade förmånen att vara där, med mycket små steg på väg
            mot något som kunde ha blivit en politisk lösning.
          </note>
          <note>
            Tyvärr har situationen förändrats till det sämre.
          </note>
          <note>
            Man har trappat upp våldet på både den indiska och den pakistanska
            sidan. Situationen vad gäller de mänskliga rättigheterna för människorna
            som lever i
          </note>
          <note>
            Kashmirområdet har blivit sämre. Västvärlden måste ta ett större
            ansvar för konflikten, som bottnar i en situation som grundlades
            redan för mer än 150 år sedan. Det var under kolonialtiden som
            man inte lyckades dra gränser mellan det som då var Indien och
            Kina. Nu gäller det Indien, Pakistan och Kina.
          </note>
          <note>
            Och i denna konflikt har då den lilla delstaten Kashmir - det
            är för all del ett ganska stort område - hamnat med alla dess
            människor.
          </note>
          <note>
            Man måste nu ta ett ansvar för att den här konflikten löses,
            för att man drar riktiga gränser som är godkända av alla parter
            och för att familjer får förenas även i denna del av världen,
            såsom har skett i t.ex. östra Tyskland och som är på väg att ske
            i
          </note>
          <note>
            Nordirland. Det måste också få ske i Kashmirområdet.
          </note>
          <note>
            Den utrikespolitiska debatten var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 3 februari.
          </note>
          <note>
            3 § Meddelande om ändringar i kammarens sammanträdesplan
          </note>
          <note>
            Andre vice talmannen meddelade att ett meddelande om ändringar
            i kammarens sammanträdesplan delats ut till kammarens ledamöter.
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            1999/2000:T5 till trafikutskottet
          </note>
          <note>
            1999/2000:Ju13 och Ju14 till justitieutskottet
          </note>
          <note>
            5 § Redovisning och aktiekapital i euro
          </note>
          <note>
            Föredrogs lagutskottets betänkande 1999/2000:LU8
          </note>
          <note>
            Redovisning och aktiekapital i euro (prop.
          </note>
          <note>
            1999/2000:23).
          </note>
          <note type="speaker">
            Anf. 74 STIG RINDBORG (m):
          </note>
          <note>
            Fru talman! Ledamöter! Det är mycket välkommet att regeringen
            har valt att tillmötesgå det behov som många företag har av att
            kunna redovisa i euro.
          </note>
          <note>
            Den föreslagna lagstiftningen innebär en anpassning till den
            verklighet som följer av inrättandet av den europeiska valutaunionen
            EMU. I och med den kommer euron att vara den aktuella valutan
            i en mycket stor andel av affärshändelserna. De svenska företagen
            får tack vare detta möjlighet att slippa några av de konkurrensnackdelar
            som följer av att Sverige står utanför valutaunionen.
          </note>
          <note>
            Samtidigt finns det ändå skäl att konstatera att det föreliggande
            lagförslaget i flera delar är komplicerat och svåröverskådligt.
            Det kommer att vara till nackdel för inte minst små och medelstora
            företag.
          </note>
          <note>
            Många av de svåra avvägningar som regeringen har tvingats göra
            har sin bakgrund i att Sverige står utanför valutaunionen.
          </note>
          <note>
            Som ett exempel kan nämnas att den rörliga växelkursen mellan
            kronor och euro uppenbarligen har varit orsak till mycket huvudbry.
            Detta gäller såväl vikten av en rättvisande redovisning som eventuella
            möjligheter till skatteplanering, exempelvis i samband med byte
            av redovisnings- och aktiekapitalsvaluta.
          </note>
          <note>
            Förslaget kan inte helt och hållet uppväga de nackdelar som följer
            av att Sverige står utanför valutaunionen, även om dessa mildras
            något. Inte minst finns det anledning att påminna om de stora
            kostnader som valutakursrörelser orsakar många svenska företag.
            Det kan inte nog betonas att en anslutning av
          </note>
          <note>
            Sverige till EMU:s tredje steg är angelägen.
          </note>
          <note>
            Precis som det också framhålls i propositionen är den gemensamma
            valutan av stor betydelse för Sverige trots vårt utanförskap.
            Därför borde företagen inte bara ges möjlighet att redovisa i
            euro utan också att deklarera och betala skatt i euro.
          </note>
          <note>
            En närliggande fråga är att enskilda näringsidkare, handelsbolag
            och stiftelser inte redan i dag ges möjlighet att redovisa i euro,
            mer eller mindre uteslutande av skatteskäl. Vad framför allt gäller
            handelsbolag med enbart aktiebolag eller andra juridiska personer
            som bolagsmän kan det inte uteslutas att detta kommer att medföra
            betydande praktiska problem. I en koncern med ett moderbolag som
            äger aktier och andelar i såväl aktiebolag som handelsbolag i
            en sådan omfattning att dessa inkluderas i koncernredovisningen
            kommer handelsbolaget att vara det enda av bolagen i koncernen
            som inte får ha sin redovisning i euro. Motsvarande situation
            uppstår när flera aktiebolag gemensamt äger ett handelsbolag,
            där handelsbolaget många gånger kan fungera som själva centrum
            i verksamheten. Det är verklighetsfrämmande att inte handelsbolaget
            i denna situation ska kunna redovisa i euro.
          </note>
          <note>
            Ett lagförslag med denna inriktning bör beredas med förtur och
            läggas fram för riksdagen så snart som möjligt.
          </note>
          <note>
            Det svenska näringslivet har en mycket internationell inriktning,
            och på många håll finns det ett stort behov av redovisning i annan
            valuta än euro eller svenska kronor, framför allt US-dollar. I
            takt med att gränserna för handel blir alltmer utsuddade kommer
            detta behov att fortsätta öka. Mot den bakgrunden är det viktigt
            att få till stånd en möjlighet att redovisa i andra utländska
            valutor än euro, i första hand US-
          </note>
          <note>
            dollar, japanska yen, brittiska pund och danska och norska kronor.
          </note>
          <note>
            Fru talman! Den föreliggande propositionen är ändå, trots att
            den i vissa delar är otillräcklig, ett steg i riktning mot en
            anpassning till den alltmer gränslösa tillvaro vi lever i. Jag
            tillstyrker bifall till propositionen men vill samtidigt yrka
            bifall till reservation 1.
          </note>
          <note type="speaker">
            Anf. 75 RUNE BERGLUND (s):
          </note>
          <note>
            Fru talman! Samtidigt som debatten pågår i Sverige om vi ska
            gå med i EMU eller inte, tar vi här i denna kammare små steg mot
            ökade möjligheter för de företag som verkar i internationella
            miljöer att använda EU:s gemensamma valuta.
          </note>
          <note>
            Man kan väl säga att det betänkande som vi nu diskuterar och
            ska fatta beslut om innebär en möjlighet för företagen att använda
            euron i sina redovisningar, trots att vi inte deltar i valutasamarbetet
            samtidigt som det också ökar möjligheten för oss att som nation
            stå utanför EMU i och med att företagen ändå kan använda euron
            som redovisningsvaluta. Det är inte möjligt att beräkna hur många
            svenska företag som kommer att nyttja möjligheten att redovisa
            i euro, men det är ett steg mot att underlätta affärskontakterna
            för de företag som verkar i en global miljö.
          </note>
          <note>
            På lite längre sikt ser vi framför oss en möjlighet för svenska
            företag att redovisa även i andra valutor än kronor och euro.
            Det är troligt att vi om några år kommer att se redovisningar
            också i dollar och yen eller någon annan valuta, precis som Stig
            Rindborg efterlyste. Det som vi nu talar om är alltså ett steg
            som kan följas av flera.
          </note>
          <note>
            Lagutskottets betänkande 8 handlar om svenska aktiebolags möjligheter
            att redovisa sina räkenskaper och sitt aktiekapital i euro. Den
            möjligheten ska också gälla för ekonomiska föreningar, sparbanker,
            medlemsbanker, understödsföreningar, försäkringsbolag och ömsesidiga
            försäkringsbolag. Det ska bli möjligt för den som vill och som
            bedriver sin verksamhet i någon av nämnda företagsformer att redovisa
            i euro i stället för i svenska kronor. Detsamma föreslås gälla
            utländska filialer i Sverige.
          </note>
          <note>
            Undantagen i detta betänkande är enskilda näringsidkare, handelsbolag
            och stiftelser. De som driver sin verksamhet i någon av dessa
            företagsformer är tills vidare undantagna från möjligheten att
            göra sina redovisningar i euro och är därmed hänvisade till att
            även fortsättningsvis redovisa i svenska kronor.
          </note>
          <note>
            Det är viktigt att påpeka att den som tillåts välja och som väljer
            redovisning i euro även fortsättningsvis ska avlämna deklarationshandlingar
            och kontrolluppgifter och redovisa skatter m.m. i svenska kronor
            enligt särskilda omräkningsmodeller som ska tillämpas vid beskattning.
          </note>
          <note>
            Fru talman! Med detta vill jag yrka bifall till hemställan i
            lagutskottets betänkande 8 och avslag på reservationerna 1 och
            2.
          </note>
          <note type="speaker">
            Anf. 76 KIA ANDREASSON (mp):
          </note>
          <note>
            Fru talman! Jag vill yrka bifall till Miljöpartiets motion 1999/2000:L10.
            Regeringens förslag att vissa företag, bl.a. aktiebolag, ekonomiska
            föreningar, sparbanker och försäkringsbolag, ska kunna välja att
            redovisa antingen i euro eller i svenska kronor är som
          </note>
          <note>
            Rune Berglund sade ett steg på väg mot euron.
          </note>
          <note>
            Vi tycker, vilket vår motion går ut på, att det ska finnas en
            parallell bokföring och att dessa företag ska redovisa även i
            svenska kronor. Skälen till vår ståndpunkt är att det finns en
            risk att schabloniserade omräkningar från euro till kronor, vilket
            måste göras när man ska redovisa skatt, kan inbjuda till skatteplanering.
            Det blir också svårare att få en översikt. Även
          </note>
          <note>
            Sveriges Aktiesparares Riksförbund har i sitt remisssvar hävdat
            att företag som redovisar i euro även bör vara skyldiga att ha
            en parallell redovisning i kronor.
          </note>
          <note>
            Jag kan inte se deras motiv här i betänkandet, men det är väl
            detsamma som Miljöpartiets, nämligen att det är viktigt att kunna
            se och jämföra, speciellt för borgenärer och kreditupplysningsföretag
            som det nu blir mycket svårare för. Anledningen till att man inte
            tycker att detta ska genomföras är kostnaderna. Man säger att
            det blir krångligt för företag och jättestora kostnader, och det
            finns inga dataprogram för detta.
          </note>
          <note>
            Men inom denna verksamhet, dvs. dataprogram, går det med rekordfart,
            och om det finns en efterfrågan är det självklart att sådana dataprogram
            skulle tas fram, och det skulle bli enklare för företagen, speciellt
            som det sägs här att det är små steg som tas och att nästa steg
            blir att tillåta även andra valutor. Då skulle det ju vara bra
            att, nu när man tar det första steget, ha denna parallella redovisning.
            Det skulle bli lättare med tanke på andra valutor om man gjorde
            det, annars kommer det att bli svårt att få en översikt.
          </note>
          <note>
            Av dessa skäl vill vi att det betänkande som jag har redogjort
            för ska omformas på ett annat sätt.
          </note>
          <note type="speaker">
            Anf. 77 ROLF ÅBJÖRNSSON (kd):
          </note>
          <note>
            Fru talman! Jag yrkar bifall till reservation 2 under mom. 3.
            Vi kristdemokrater tycker att man ska ta steget fullt ut. I en
            situation där man får redovisa i euro ska man också kunna deklarera
            och betala i euro.
          </note>
          <note>
            Mot detta har det invänts att det krävs ytterligare skatteöverväganden
            - jag har inte riktigt förstått vad det är för överväganden -
            och att detta medför kostnader för Riksskatteverket som man inte
            är beredd att ta. Däremot är man beredd att ta en schablonisering
            av omräkningen från kronor till euro på ett som jag tycker ganska
            krångligt vis. Det skulle inte kosta pengar. Men det skulle vara
            mycket enklare att köra med euro rätt igenom. Jag tycker alltså
            att argumentationen här är i varje fall något tveksam.
          </note>
          <note>
            Däremot vill jag också understryka att det är bra att regeringen
            varit djärv nog att i dessa tider ändå lägga fram ett sådant här
            förslag där man så att säga går åt rätt håll. Till skillnad från
            isolationisten Kia
          </note>
          <note>
            Andreasson tycker jag att det är väldigt fint att vi blir lite
            mer internationella och faktiskt också anpassar oss till den verklighet
            som ändå gäller.
          </note>
          <note>
            Jag förstår inte riktigt Miljöpartiets inställning att vi ska
            ha ett slags parallellredovisning. Då är det väl ingen poäng med
            detta över huvud taget. Jag tror inte att det är svårt att jämföra
            om man väljer kronor eller euro.
          </note>
          <note>
            Det handlar alltså om ett bra förslag. Det bör följas upp i enlighet
            med de önskemål som vi här har framställt.
          </note>
          <note type="speaker">
            Anf. 78 RUNE BERGLUND (s) replik:
          </note>
          <note>
            Fru talman! Jag tyckte mig höra Rolf Åbjörnsson säga att det
            inte skulle kosta någonting om de företag som får göra sina redovisningar
            i euro också fick göra skatteredovisningar i euro. Jag hoppas
            att jag hörde rätt.
          </note>
          <note>
            Det kommer naturligtvis att kosta någonting, anser jag. Vad som
            händer om man skulle göra som
          </note>
          <note>
            Rolf Åbjörnsson säger är ju att Riksskatteverket får ta kostnaderna
            för att översätta de här summorna i svenska kronor. I det svenska
            officiella valutasystemet har vi ju kronor. Såvitt jag förstår
            kan Riksskatteverket inte hantera pengar i annan valuta när det
            gäller skatter och avgifter.
          </note>
          <note>
            Jag skulle vilja passa på att yrka avslag på motion
          </note>
          <note>
            L10 av bl.a. Kia Andreasson, Miljöpartiet.
          </note>
          <note type="speaker">
            Anf. 79 ROLF ÅBJÖRNSSON (kd) replik:
          </note>
          <note>
            Fru talman! Jag menar nog inte att det inte kostar någonting
            men det här systemet blir ju också krångligt. Hur vi än gör blir
            det vissa administrativa kostnader. Jag inbillade mig bara att
            genom att gå hela vägen skulle de administrativa kostnaderna faktiskt
            bli lägre - det var min synpunkt.
          </note>
          <note type="speaker">
            Anf. 80 RUNE BERGLUND (s) replik:
          </note>
          <note>
            Fru talman! Jag skulle också kunna tro att kostnaderna kan bli
            lägre för företagen men det är ju ett frivilligt inträde som företagen
            gör. Vi avser ju inte att lagstifta och säga att man måste göra
            sina redovisningar i euro. Om det vore så skulle jag ha förståelse
            för att svenska staten också fick ta på sig kostnaderna för det
            men eftersom det är frivilligt tycker jag att det är rimligt att
            företagen själva tar kostnaderna. När redovisningarna kommer till
            svenska staten är de i svenska kronor.
          </note>
          <note type="speaker">
            Anf. 81 ROLF ÅBJÖRNSSON (kd) replik:
          </note>
          <note>
            Fru talman! Möjligen skulle jag vilja nyansera synsättet genom
            att säga att det som är bra för företagen ofta är bra för staten
            och, ytterst, bra för medborgarna.
          </note>
          <note type="speaker">
            Anf. 82 KIA ANDREASSON (mp) replik:
          </note>
          <note>
            Fru talman! Jag kan inte förstå att jag får tillmälet isolationist
            därför att vi vill att man ska redovisa parallellt i svenska kronor.
            Den schabloniserade omräkningen för inkomstskatt, mervärdesskatt
            och reklamskatt vilar på ett osäkert underlag. Varje enskild transaktion
            ska, tycker vi, räknas upp löpande - det har alltså inte med ordet
            som sådant att göra. Det är även en åsikt som skattemyndigheterna,
            Skatteverket, har framfört. Jag tycker att man ska ta stor hänsyn
            till deras synpunkter eftersom det är de som sedan ska ta hand
            om det hela.
          </note>
          <note type="speaker">
            Anf. 83 ROLF ÅBJÖRNSSON (kd):
          </note>
          <note>
            Fru talman! Man kan ha olika uppfattningar om detta. Jag tycker
            inte att uppfattningen är riktig att det ska vara en parallellredovisning.
            Jag förstår faktiskt inte poängen med det här lagförslaget om
            det ska vara så men det är möjligt att jag inte trängt in i detta
            fullt ut. Jag har i varje fall min uppfattning.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 7 §.)
          </note>
          <note>
            6 § Polisfrågor
          </note>
          <note>
            Föredrogs justitieutskottets betänkande 1999/2000:JuU6
          </note>
          <note>
            Polisfrågor.
          </note>
          <note type="speaker">
            Anf. 84 MAUD EKENDAHL (m):
          </note>
          <note>
            Fru talman! I betänkande JuU6 behandlas ett antal motionsärenden
            - gamla motioner som rör polisfrågor och som har framställts under
            den allmänna motionstiden hösten 1999.
          </note>
          <note>
            När det gäller polisens arbetsuppgifter anser jag att det är
            mycket bra att vi kunde få en majoritetstext och därmed ett tillkännagivande
            till regeringen. Det är oerhört viktigt att få till stånd en utredning
            för att noggrant kartlägga polisens arbetsuppgifter. Då ges möjlighet
            att analysera och tränga in i polisens arbete på ett helt annat
            sätt.
          </note>
          <note>
            Efter en sådan här kartläggning finner man kanske att polisen
            har arbetsuppgifter som inte alls behöver ligga hos polisen längre.
            Det är kanske också på det sättet att man finner att det finns
            arbetsuppgifter som inte rör polisen i dag men som i framtiden
            kanske borde underordnas polisen.
          </note>
          <note>
            Fru talman! Jag kan ta ett exempel: trafikpolisen, alltså trafikövervakningen.
            Det kanske visar sig i en sådan här utredning - om den kommer
            till stånd - att trafikpolisen är ännu viktigare och betydelsefullare
            för polisväsendet än som är fallet nu. Detta är alltså bara ett
            exempel på vilka lösningar man kan hitta om man gör en total utvärdering
            och översyn av polisväsendet.
          </note>
          <note>
            När det gäller behovet av poliser har ni socialdemokrater sedan
            regeringsskiftet 1994 och fram till nu konsekvent hävdat att antalet
            poliser inte blivit mindre, snarare större.
          </note>
          <note>
            I den senaste budgetpropositionen fann man faktiskt en nyhet,
            nämligen att regeringen anser att rekryteringen av nya poliser
            måste öka väsentligt. I
          </note>
          <note>
            annat fall, antar regeringen, blir det omöjligt att fullfölja
            polisreformen och att utveckla det problemorienterade arbetssättet.
          </note>
          <note>
            Vi moderater har i debatt efter debatt påpekat hur idiotiskt
            det var att stänga Polishögskolan under två år. Det har vi fått
            känna av i dag. Vi har gått misste om 800 poliser under Polishögskolans
            stängningsperiod. Bara i Skåne saknas det 200 poliser. I Stockholmsområdet
            lider man akut brist på ca 300 poliser. I
          </note>
          <note>
            de norra delarna av landet är det glest med poliser.
          </note>
          <note>
            För en vecka sedan besökte vi från utskottet
          </note>
          <note>
            Umeå, och då erhöll vi information om den nya polishögskolan.
            Moderata samlingspartiet välkomnar denna utveckling, och jag vill
            i detta sammanhang särskilt framhålla våra tidigare framförda
            ståndpunkter vad gäller polisutbildningens geografiska placering.
            Om man placerar polishögskolor på flera orter kan det innebära
            att fler kvinnor lockas att söka polisyrket och genomgå en utbildning
            utanför Stockholm.
          </note>
          <note>
            I vår gemensamma reservation angående polisutbildningen framför
            vi också att det inte är givet att alla poliser måste ha exakt
            samma utbildning. Vad jag menar är att kanske vissa utbildningsavsnitt
            bör ha en mer geografisk karaktär.
          </note>
          <note>
            Det kommer i alla fall att bli väldigt spännande att följa utvecklingen
            i Umeå och hur utbildningen kommer att fungera. Det har också
            uttalats från regeringen att det på sikt kan bli nödvändigt att
            bedriva polisutbildning på ytterligare en eller flera orter. Jag
            vill passa på att säga att jag personligen anser att det, i och
            med den stora polisbrist i Skåne på 200 poliser som jag nyss nämnde,
            skulle vara klokt att lägga en polishögskola just i Skåne. Jag
            har också ett annat skäl till det. Som alla vet kommer vi att
            stå inför ett försvarsbeslut. Om regeringen och Centern får sin
            vilja igenom om förbandsnedläggningar kommer åtskilliga militärer
            att bli arbetslösa.
          </note>
          <note>
            Justitieutskottet valde att i höstens budgetbetänkande ta upp
            frågan om utbildning av officerare till poliser, och detta gjorde
            vi med tanke på de planerade förbandsnedläggningarna. Utskottet
            ville i detta sammanhang lyfta fram officerarnas kompetens, som
            skulle komma till stor nytta inom polisen. Officerarna skulle
            kunna vara en tillgång inom polisväsendet, eftersom de är välutbildade,
            har högskoleutbildning och besitter en erfarenhet i ämnet ledarskap,
            och det är viktigt när man ska arbeta som polis.
          </note>
          <note>
            Fru talman! Polisens arbetstider är en fråga som diskuterats
            många gånger. Vi moderater har hävdat att det borde vara helt
            naturligt att fler poliser tjänstgör då de behövs som bäst.
          </note>
          <note>
            Vi har tidigare talat om polisfackets starka ställning som försvårat
            för arbetsgivaren att få fler poliser att arbeta i ännu högre
            grad på tider då brott begås.
          </note>
          <note>
            Jag tänker närmast på kvällar, nätter och helger. Men nu finns
            det lokala avtal som slutits och som innebär att man kan hantera
            dessa arbetstidsfrågor på ett helt annat och mer flexibelt sätt
            ute i organisationen.
          </note>
          <note>
            Jag kan ge ett exempel. Vi fick häromdagen från
          </note>
          <note>
            Riksdagens revisorer ett förslag, RR7, om organisationsförändringar
            inom rättsväsendet. Man har gjort en studie och följt utvecklingen
            från 1995 t.o.m. 1999
          </note>
          <note>
            som redovisas här. Man har tagit mars månad för att mäta hur
            många poliser som var i tjänst av det totala antalet i tre län
            - Stockholms län, Östergötlands län och Västernorrlands län. Jag
            ska bara nämna hur det låg till i Stockholm län 1999 under lördagskvällar.
            Då tjänstgjorde 8,7 %, och söndagar 7,3 %. Då undrar jag när vi
            sitter här i Stockholm där det ändå händer mest: Har man en så
            låg procentsats här, hur står det till i övriga landet? I texten
            framgår att Rikspolisstyrelsen har en särskild arbetsgrupp som
            sagt att varje polismyndighet måste ha en rationell personalplanering.
            Man tycker det ska vara minst 15-16 % av poliserna i länet som
            tjänstgör under nätterna lördag till söndag. Det får jag nog hålla
            med om.
          </note>
          <note>
            Jag kan också lyfta fram ett bra exempel då man sätter in fler
            poliser. Det gjorde man under augusti månad förra året längs Avenyn
            i Göteborg. Då halverades gatuvåldet jämfört med tidigare år.
            Mer effektiva insatser gör att färre brott begås. Men alla kan
            ju inte bara ha kvälls- och nattjänstgöring. Det begås ju brott
            även på dagarna. Jag tänker närmast på alla villainbrott. Det
            är ett typiskt dagsbrott.
          </note>
          <note>
            Tanken med närpolisreformen var ju att man skulle analysera sitt
            närpolisområde och därefter anpassa sina insatser och arbetstider
            för att kunna bevaka sitt närpolisområde, men den fungerade inte,
            och därför har vi inte den hjälpen till hands av polisen.
          </note>
          <note>
            En annan aspekt på att ha fler poliser som är ute på kvällar
            och nätter är att människor som rör sig ute i samhället kan ge
            tips till polisen om brott, händelser och misstänkta personer
            som man ser i sin omgivning.
          </note>
          <note>
            Polisen måste tillåtas olika arbetsmetoder för olika situationer.
            Här skulle jag vilja se en ännu större kreativitet som ger bra
            resultat. En arbetsmetod som flera av oss från olika partier har
            fastnat för är New
          </note>
          <note>
            York-modellen. Det är inte meningen att applicera modellen direkt
            på den svenska polisorganisationen, men visst finns det bra inslag
            man borde ta vara på.
          </note>
          <note>
            Att ingripa vid alla brott och ordningsstörningar borde vara
            en självklarhet. En lyckad arbetsmetod är en annan liknande modell
            som prövats, det s.k. Eskilstunaprojektet. Det borde få fortplantera
            sig ute i landet.
          </note>
          <note>
            Man har fått en god ordning i Eskilstuna när man slog till direkt
            oavsett brottets storlek och bakgrund.
          </note>
          <note>
            Men, fru talman, för att få ett bra arbete utfört av sina medarbetare
            måste man också ha en tillfredsställande arbetsmiljö. Och det
            är glädjande att Rikspolisstyrelsen uppmärksammat frågan så att
            RPS nu kommer att anställa specialister med särskild inriktning
            på de mjuka frågorna.
          </note>
          <note>
            Arbetsmiljöområdet har en väldigt stor spännvidd, från den fysiska
            arbetsmiljön till de mer komplicerade psykosociala frågorna. Det
            handlar om vikten av att samtliga poliser i yttre tjänst har skyddsutrustning
            såsom skyddsvästar, vilket inte alla har i dag. Det är också viktigt
            att poliserna har tillgång till moderna förstärkningsvapen. Varför
            ska brottslingarna ligga steget före med betydligt bättre vapen
            än poliserna?
          </note>
          <note>
            En annan arbetsmiljöfråga är: Ska en polis behöva tåla att bli
            bespottad? Enligt vår moderata uppfattning är det inte rimligt
            att en polis ska behöva utstå kränkningar av detta slag. Vi anser
            att ersättning för kränkning i dessa fall bör beviljas. Det är
            en ytterst känslomässig och tung fråga.
          </note>
          <note>
            Av någon anledning ställer sig samhället vid sidan om, och man
            hör inte alltför sällan att polisen väl får tåla lite i sitt jobb.
            Men här måste vi beslutsfattare klart och tydligt markera att
            det inte finns någon acceptans för sådana beteenden. Jag vill
            påstå att en sådan kränkning som att någon spottar på en polis
            egentligen är en kränkning mot hela rättsstaten.
          </note>
          <note>
            I betänkandet behandlas också en motion av ledamöter från olika
            partier som handlar om anställandet av ordningsvakter. Motionärerna
            vill att man ska ha en behovsprövning för ordningsvakter, att
            de ska anställas efter behov och att marknaden ska reglera ordningsvakterna
            och inte som bestämmelserna är i dag. Det vore kanske en fråga
            för regeringen att diskutera vidare.
          </note>
          <note>
            Fru talman! Avslutningsvis vill jag ta upp något om utnyttjanderätten
            till sitt pass under fängelsetiden.
          </note>
          <note>
            Frågan aktualiserades ju kort tid efter polismorden i
          </note>
          <note>
            Malexander då en av de misstänkta flydde till Costa
          </note>
          <note>
            Rica. Det var fullt möjligt eftersom passlagen medger att även
            en person som avtjänar ett fängelsestraff har rätt till sin passhandling.
          </note>
          <note>
            Justitieministern initierade en beredningsgrupp som ska se över
            reglerna, och det anser vi moderater är bra. Men det är otroligt
            viktigt att kommande regler utformas på ett sådant sätt att de
            helt enkelt förbjuder användande av pass under fängelsetiden.
            För mig finns det inte ett enda skäl till att en intern ska vara
            i behov av sitt pass under en permission.
          </note>
          <note>
            Fru talman! Jag ställer mig naturligtvis bakom samtliga reservationer
            där vi moderater står ensamma eller tillsammans med andra partier
            och jag står även bakom vårt särskilda yttrande. Men jag yrkar
            bifall endast till reservation nr 5.
          </note>
          <note type="speaker">
            Anf. 85 YVONNE OSCARSSON (v):
          </note>
          <note>
            Fru talman! Jag ska börja med att yrka bifall till reservationerna
            7 och 12. Men vi står naturligtvis bakom våra övriga reservationer
            och även våra särskilda yttranden.
          </note>
          <note>
            Hur många poliser ska vi ha i Sverige? Var ligger lagomnivån?
            Ska vi anslå pengar till 100, 200, 1 000,
          </note>
          <note>
            2 000 eller till 3 000 nya poliser? Jag anser att den frågan
            är fel ställd.
          </note>
          <note>
            När vi diskuterar polisen måste man hela tiden börja i den andra
            änden, nämligen: Vad ska polisen göra? Vilka arbetsuppgifter ska
            polisen ha? Hur ska polisen utföra sitt arbete? Utifrån detta
            kan man sedan gå vidare och se på hur många det skulle behövas
            för att få ett visst mått arbete utfört på ett visst sätt och
            under en viss tid.
          </note>
          <note>
            När det gäller rättsväsendet och framför allt polisen har vi
            politiker ett mycket stort och ibland tungt ansvar. Det gäller
            att noga väga både ord och pengar så att man hamnar på rätt nivå.
          </note>
          <note>
            Statistik är många gånger bra, men inte alltid så lätt att läsa.
            Bakom all statistik finns det värderingar och bakgrundsfakta som
            kanske inte alltid kommer fram.
          </note>
          <note>
            Polisens uppgift är att trygga människor i vårt samhälle. På
            helsidor i massmedierna talar moderaterna om att det är seriöst
            att värna om tryggheten - i
          </note>
          <note>
            Stockholm. Min förhoppning är att moderaterna värnar tryggheten
            även i övriga delar av landet. I Stockholm går det ca 400 människor
            per polis. I Västerbotten, som utskottet nyligen besökte, går
            det 735
          </note>
          <note>
            invånare per polis. Jag tycker att det vore mer seriöst att också
            ge tillräckliga resurser så att skola och omsorg kan värna tryggheten
            innan polisen behöver ingripa.
          </note>
          <note>
            Enligt Västerpartiet utför polisen i dag en hel del arbete som
            andra instanser inte lägre har resurser att utföra på grund av
            nedskärningar. Vi behöver fördela tillbaka medel till framför
            allt skola och omsorg, men det räcker dock inte enligt oss. Om
            man ska kunna genomföra ett gott förebyggande arbete måste stora
            summor omfördelas på sikt.
          </note>
          <note>
            Moderaterna medverkar till att öppettiderna på krogen blir längre
            och längre. Alla vet att det enda syftet med detta är att människor
            ska dricka mer alkohol. Enligt polisen själv är 80 % av våldsbrotten
            alkoholrelaterade. Lösningen är enligt moderaterna fler poliser.
            Borde inte den självklara lösningen vara att ta ansvar så att
            människor inte dricker så mycket alkohol under sena nattimmar?
          </note>
          <note>
            Alkoholrelaterade problem, oavsett om de för med sig konsekvenser
            för sjukvård, socialtjänst eller rättsväsendet, har enligt mig
            mycket låg prioritet. De flesta krafter i samhället vill att vi
            ska dricka mycket och är mycket ovilliga till förändringar som
            skulle leda till minskat drickande. I det sammanhanget spelar
            det ingen roll hur problemorienterat polisen arbetar, om politikerna
            inte tar ansvar för helhetsbesluten som påverkar polisens arbete.
          </note>
          <note>
            Det är förunderligt om det inte i varje artikel om våld i samband
            med musik- och idrottsevenemang nämns att våldsverkarna nästan
            alltid är berusade.
          </note>
          <note>
            Förbundssekreteraren i Polisförbundet, Tore Schånberg, har utifrån
            sina insikter i polisarbete inbjudit socialministern till diskussion
            om Sveriges alkoholpolitik kopplat till polisens insatser. Socialministern
            har hittills inte nappat på denna inbjudan.
          </note>
          <note>
            Neddragning av antalet vuxna i skolan, stängning av fritidsgårdar,
            minskning av subventioner till fritidsverksamhet och kultur, bostadssegregation,
            utslagning - lösningen är enligt moderaterna fler poliser.
          </note>
          <note>
            Enligt Vänsterpartiet är det inte polisen ensam som har ansvaret
            för att människorna i Sverige ska kunna känna sig trygga och harmoniska.
            Vänsterpartiet anser att det är ett tecken på ett samhälles misslyckande
            när behovet av poliser ökar. Det är inte rättvist och rättfärdigt
            att polisen ska dra det tyngsta lasset när andra instanser inte
            ges möjlighet att utföra ett bra förebyggande arbete.
          </note>
          <note>
            Trygga, harmoniska människor, oavsett ålder, som fått sina grundläggande
            behov tillgodosedda begår inga brott. Trygghet handlar om att
            känna att jag duger som jag är och inte för vad jag gör. Trygghet
            är att känna att jag kan, jag duger när jag gör det allra bästa
            utifrån min egen förmåga, när jag har tillräcklig självaktning
            så att jag inte behöver trycka ned andra för att växa lite själv.
            Grunden för trygghet är vänlighet, rättvisa och kärlek. Det är
            de allra bästa brottsförebyggande vapnen.
          </note>
          <note>
            För oss i Vänsterpartiet är grundsynen klar och tydlig: Alla
            människor måste ges den bästa grunden för att leva goda liv. När
            orättvisorna ökar och klyftorna mellan samhällsklasser blir större,
            ökar också människors benägenhet att begå brott.
          </note>
          <note>
            Alla föräldrar gör alltid så gott de förmår när de fostrar sina
            barn. Ingen förälder vill sina barn ont.
          </note>
          <note>
            Barn är enskilda individer med olika behov. Jag brukar säga att
            barn har olika tjock hud. Det betyder att vissa barn har tunn
            hud och tar mycket skada av relativt lite ovänlighet och kärlekslöshet.
            Andra barn har tjockare hud och tål en hel del utan att de för
            den skull börjar missbruka eller begå brott.
          </note>
          <note>
            Svårigheten med oss människor är att det aldrig går att sätta
            mått på hur mycket vi tål. Det tycker jag är bra, för det betyder
            att varje människobarn måste aktas och behandlas som om det hade
            mycket tunn hud. Det är enligt Vänsterpartiet allas ansvar.
          </note>
          <note>
            När det lilla nätverket med familjen i centrum inte räcker till
            för att trygga barn måste det finnas självklara riktlinjer för
            vem och vilka som ska hjälpa till att trygga barnet. Det måste
            finnas en välutbyggd förskola, en grundskola som ser till alla
            barns grundbehov, en socialtjänst som stöder när föräldrars och
            skolans insatser inte räcker till, en sjuk- och psykvård som hjälper
            sårade kroppar och själar.
          </note>
          <note>
            Det måste ges kunskaper och insikter så att förskola och skola
            lär sig att reagera och agera tidigare när sårade själar signalerar
            efter hjälp.
          </note>
          <note>
            Många gånger förstår inte vuxenvärlden när barn signalerar. Det
            går att avhjälpa med mera kunskaper.
          </note>
          <note>
            Vad som är ännu mer alarmerande är när vuxenvärlden ibland inte
            reagera fast alla ser och alla förstår barnens signaler och situation.
            Jag tänker bl.a. på barn till alkoholister, barn till narkomaner,
            barn till psykiskt sjuka, barn till dömda, barn som misshandlats,
            barn som kommer från krigsdrabbade länder, barn som upplevt naturkatastrofer,
            barn som kuvats och trakasserats - listan kan tyvärr göras ännu
            längre.
          </note>
          <note>
            Hur många av oss har inte varit med om att höra vuxenvärlden
            säga: Det kunde vi ha räknat ut att det skulle gå illa för den
            och den. Detta löser vi inte genom att tillsätta fler poliser.
          </note>
          <note>
            På många orter bedrivs det många bra brottsförebyggande arbeten
            där polisen tillsammans med andra instanser kommer fram till hur
            man på bästa sätt kan förebygga brott. Vänsterpartiet ser fram
            mot de kommande träffarna med regeringspartiet och Miljöpartiet
            för att diskutera rättsväsendet inför vårbudgeten som både statsministern
            och justitieministern uttalat som ett område som behöver mera
            resurser.
          </note>
          <note>
            Vår ingång är att tala om fler poliser men framför allt att ge
            möjlighet till fler människor i förebyggande syfte.
          </note>
          <note>
            I poliskåren är medelåldern hög. Många poliser har läkarintyg
            på att det är olämpligt att de arbetar sena kvällar och nätter.
            Detta leder till att de yngre poliserna får arbeta desto mer på
            sena kvällar och nätter, vilket i längden inte är nyttigt.
          </note>
          <note>
            I statistik syns det att på många ställen finns det många poliser
            under tider när få brott begås och få poliser när många brott
            begås. Ca 85 % av närpolisen har inte periodplanerad arbetstid,
            dvs. att man inte planerar antalet poliser utifrån behovet av
            utryckningar och ingripanden.
          </note>
          <note>
            Allt kan man inte förutse, men det är enkelt att räkna ut att
            med moderaternas givmilda öppettider på krogarna är behovet av
            poliser under natten extremt stort, vilket kan leda till att antalet
            poliser inte räcker till på övriga tider av dygnet.
          </note>
          <note>
            Vi behöver fler yngre poliser. Det är glädjande att fler kvinnor
            och fler med invandrarbakgrund rekryteras, men vi ser gärna att
            de blir fler. Polishögskolan i
          </note>
          <note>
            Sörentorp ökar sin intagning, och vi får ytterligare en skola
            i Umeå. Det tycker vi är bra. Tankar finns på att starta ytterligare
            en polisskola. Det tycker vi också är bra. Tyvärr gör Schengenavtalet
            att vi behöver fler poliser på svensk mark.
          </note>
          <note>
            Jag vill tro att svensk polis är den bästa i världen.
          </note>
          <note>
            Det beror på den svenska polisutbildningen och på polisens arbetsuppgifter.
            Vänsterpartiet anser att det är mycket viktigt att vi värnar om
            polisens möjligheter att även i fortsättningen få vara till människors
            hjälp, kanske ibland även i det lilla. Det är bra att ha en poliskår
            som är aktiv ute i våra skolor och på ett otvunget sätt får kontakt
            med elever i elevernas egen miljö. Det tror vi gynnar både polisen
            och eleverna.
          </note>
          <note>
            Vi ska ha tillräckligt med poliser så att vilsna människor på
            ett betryggande sätt finner sig till rätta.
          </note>
          <note>
            Detta sker ibland med polisens hjälp. Polisen ska vara en del
            i vår vardag. Då krävs det att polisen också kan hjälpa människor
            i vardagssituationer.
          </note>
          <note>
            Vänsterpartiet vill inte medverka till att polisen i
          </note>
          <note>
            Sverige får färre och våldsammare arbetsuppgifter.
          </note>
          <note>
            Den som ofta utsätts för svåra och hårda prövningar blir ofta
            hård själv och kan få svårt att visa respekt och empati för utsatta
            människor.
          </note>
          <note>
            Förra helgen inträffade en våldsam och tragisk händelse i Skåne.
            En man sköt ihjäl en annan man hemma i sin trädgård. Mannen som
            sköt säger att han har blivit utsatt för inbrott vid flera tillfällen.
            Detta har han dock inte anmält till polisen som brukligt är vid
            inbrott. Varför vet vi inte. Polisen vet alltså inget om inbrotten.
            Tyvärr tröttnade mannen på inbrotten, beväpnade sig och sköt en
            man i mörkret i sin trädgård. Tragedin är ett faktum, en tragedi
            för en man som får sluta sitt liv, en tragedi för den skjutande
            mannen som förmodligen får tillbringa många år i fängelse, en
            tragedi för den skjutande mannens familj som kanske aldrig får
            flytta in i sitt nyköpta hus, en tragedi för offrets anhöriga
            som förmodligen inget hellre önskar än att inbrotten skulle ha
            anmälts så att polisen getts möjligheter att gripa in. Detta har
            inget att göra med att antalet poliser är för få eller att polisen
            är för svag. Brott ska alltid anmälas, och hela rättsväsendet
            ska få möjlighet att använda hela sin kompetens.
          </note>
          <note>
            Vi i Vänsterpartiet blir mycket upprörda när framstående företrädare
            för riksdagens justitieutskott talar om att den svenska polisen
            är för svag och säger sig förstå enskilda människors hämndreaktioner.
            Upprepade osanningar kan rota sig i människor, och resultatet
            kan bli som i Skåne förra helgen.
          </note>
          <note>
            Vi som finns i Sveriges högsta organ måste med kraft ta avstånd
            från att brottsoffer eller medborgare utdömer och verkställer
            straff. Vi måste med kraft hävda att det alltid är de rättsvårdande
            instansernas uppgift. Vi måste också med kraft ta ansvar för det
            allmänna rättsmedvetande som finns hos människor.
          </note>
          <note>
            Vi i Vänsterpartiet står bakom alla våra reservationer och jag
            vill nämna några.
          </note>
          <note>
            Vi anser att polisen måste få möjlighet till mer kunskaper om
            andra kulturer och etniska grupper. Det skulle innebära en klar
            förstärkning om fler poliser med etnisk bakgrund i länder utanför
            Europa kunde rekryteras.
          </note>
          <note>
            Vi har i en partimotion påtalat vikten av att poliser inte utreder
            varandra. Ett sätt är att en grupp bestående av domare, advokater
            och poliser tillsätts inom varje åklagarmyndighet enligt norsk
            modell. Alla misstankar om brott ska granskas noga, inte minst
            om det är misstankar mot poliser. Ibland är det nödvändigt att
            polisen använder våld, och därför är det förståeligt att det blir
            anmälningar. Många gripanden uppfattas som kränkande och de gripna
            tycker att det har använts övervåld. Ibland är det så och ibland
            inte.
          </note>
          <note>
            Många tror att det inte lönar sig att anmäla poliser efter människor
            vet att polisen utreder sig själv. Det är naturligtvis viktigt
            att poliser ska dömas om de har begått brott, men det är lika
            naturligt och viktigt att de ska frias om brott inte begåtts.
            Det ska vara klart och utan allt tvivel att utredningen har gått
            rätt till.
          </note>
          <note>
            Det är en rättighet som poliser borde ha liksom alla vi andra.
          </note>
          <note type="speaker">
            Anf. 86 MAUD EKENDAHL (m) replik:
          </note>
          <note>
            Fru talman! Yvonne Oscarsson säger klart och tydligt att Vänsterpartiet
            inte vill ha fler poliser. Då är frågan hur vi ska göra i de delar
            av landet där det saknas poliser, i Norrland, i Skåne osv. Är
            Yvonne
          </note>
          <note>
            Oscarsson då beredd att flytta poliser till dessa delar av landet?
          </note>
          <note>
            Sedan undrar jag hur man, när Yvonne Oscarsson är ute på studiebesök
            hos polisen, tar budskapet att
          </note>
          <note>
            Vänsterpartiet inte vill ha fler poliser. Det är ju nästan bara
            ni som säger så nu. Nu har t.o.m. Socialdemokraterna vänt och
            talar om hur viktigt det är att vi får fler poliser. Rikspolisstyrelsen
            och övriga partier anser också det.
          </note>
          <note>
            Jag skulle gärna vilja ha svar på dessa frågor.
          </note>
          <note type="speaker">
            Anf. 87 YVONNE OSCARSSON (v) replik:
          </note>
          <note>
            Fru talman! Jag ska börja med det första. Vänsterpartiet vill
            inte ha fler poliser. Jag kan läsa innantill igen här. Inför våra
            diskussioner med Socialdemokraterna och Miljöpartiet kommer vi
            att föra fram
          </note>
          <note>
            Vänsterpartiets åsikter när det gäller rättsfrågor. Så här sade
            jag i mitt anförande:
          </note>
          <note>
            Vår ingång är att prata om fler poliser men framför allt att
            ge möjligheter till fler människor i förebyggande syfte. Vår grundpolitik
            är nämligen att man måste göra både och, öka antalet poliser men
            samtidigt se på den andra änden i förebyggande syfte, så att vi
            så småningom en dag kan stå tillsammans i den här kammaren och
            säga: Vi behöver inte lika många poliser.
          </note>
          <note>
            Nästa fråga var hur det upplevs när jag och andra vänsterpartister
            är ute och träffar poliser. Jag har aldrig gjort någon hemlighet
            av vad Vänsterpartiets inställning är när jag träffat poliser,
            och hittills har jag aldrig träffat någon polis som har sagt något
            emot eller haft synpunkten att vi är inne på fel linje. Tvärtom
            får vi uppmuntrande ord när vi talar om det som jag har försökt
            beskriva som helhet i mitt anförande.
          </note>
          <note type="speaker">
            Anf. 88 MAUD EKENDAHL (m) replik:
          </note>
          <note>
            Fru talman! Yvonne Oscarsson läser upp igen och säger: Vi är
            beredda att prata om fler poliser. Prata kan man ju göra, men
            då kommer nästa fråga. Om ni har pratat och tycker att det ska
            vara fler poliser, är ni då beredda att tillskjuta mer pengar?
          </note>
          <note type="speaker">
            Anf. 89 YVONNE OSCARSSON (v) replik:
          </note>
          <note>
            Fru talman! Enligt mitt förmenande handlar allas anföranden i
            den här kammaren och på alla andra ställen där politiker verkar
            om att tala och att prata, så jag förmodar att Maud och jag är
            på samma linje vad gäller detta.
          </note>
          <note>
            Vi kommer att tala om vår ingång, som jag sade förut, att vi
            behöver fler poliser. Sedan ska vi tillsammans med regeringspartiet
            och Miljöpartiet diskutera hur vi ska finansiera det. Det är det
            allt samarbete handlar om. Vi är tre partier, och jag är övertygad
            om att vi kommer att hitta en bra lösning.
          </note>
          <note type="speaker">
            Anf. 90 RAGNWI MARCELIND (kd):
          </note>
          <note>
            Fru talman! Vi ska fortsätta att diskutera betänkandet JuU6 om
            polisfrågor. Vi kristdemokrater står bakom samtliga våra reservationer,
            men för tids vinning yrkar vi bifall till reservation 9 under
            mom. 7.
          </note>
          <note>
            I det här betänkandet tas, som någon tidigare sade, en del motioner
            från den allmänna motionstiden upp.
          </note>
          <note>
            Det är motioner som man sammanfattningsvis kan säga mynnar ut
            i ambitionen att vi ska få en fungerande polisverksamhet som har
            resurser till sitt förfogande för att kunna arbeta med det som
            är polisens huvuduppgifter: förebygga brott, upprätthålla ordning
            samt utreda och beivra brott.
          </note>
          <note>
            Jag tror att vi alla i kammaren är överens om att all brottslighet,
            inklusive vardagsbrottsligheten, måste bekämpas. Vad är det då
            som allmänheten tänker på när den säger "vardagsbrottsligheten"?
            Jo, det är bostadsinbrott, cykelstölder, biltillgrepp, klotter
            och skadegörelse m.m. När vi tittar på utredningsstatistiken och
            ser hur det är i verkligheten handlar detta just om den mellannivå
            där det händer minst. Vi har en skaplig statistik när det gäller
            utredning av den grövre brottsligheten, som mord, misshandel,
            överfall, våld och hot. Även på den lägre nivån med snatterier
            fungerar det bättre än på mellannivån. Vi kan bara konstatera
            att det, för att man ska kunna få det här att fungera, behövs
            mer resurser. Vi har också den grova gränsöverskridande brottsligheten,
            som utvecklas, och den alltmer växande ungdomsbrottsligheten.
            Det här måste bekämpas med kraftfulla insatser. För att det ska
            vara möjligt måste vi se till att det finns förutsättningar för
            polisen att arbeta på ett effektivt sätt.
          </note>
          <note>
            Då det gäller den hänvisning som utskottet gör i betänkandet
            med anledning av att det problemorienterade arbetet måste utökas
            vill jag påpeka att det inte är så enkelt i verkligheten. Hur
            ser det ut ute i polisorganisationen? Det går inte att sopa bort
            brottsligheten enbart genom en ny organisation; man måste också
            få tillräckligt med resurser.
          </note>
          <note>
            Regeringen skriver i budgetpropositionen att arbetet med att
            anpassa polisens arbetstider till verksamhetens behov är viktigt
            för det problemorienterade arbetet. Ett instrument för en sådan
            anpassning skulle vara periodplanering. Samtidigt konstaterar
            man, precis som Yvonne Oscarsson sade, att det bara är 15 % av
            våra närpoliser som periodplanerar arbetstiden. Varför gör man
            inte det? Man hinner helt enkelt inte med.
          </note>
          <note>
            Låt mig citera rikspolischefen Sten Heckscher från skriften Polis
            i förändring. Han får frågan: Vad innebär ett problemorienterat
            arbetssätt? Då säger han: "Att man frigör sig från ärendefixering
            och att arbetet inriktas på att komma åt orsaker till varför brott
            begås. Det problemorienterade arbetet innebär att polisen handlar
            proaktivt och sätter upp långsiktiga mål för verksamheten". Tyvärr
            hinns detta inte med. Nedskärningarna har lett till att det här
            är en omöjlighet. Närpolisreformen - man hade så goda intentioner
            och gick in i den nya organisationen med både förväntan och glädje
            - har inte kunnat verka fullt ut som det var tänkt. Det är en
            besvikelse för många.
          </note>
          <note>
            Enligt de besked som jag har fått då jag har varit ute och talat
            med närpolischefer har man faktiskt tappat inspirationen i dag.
            Ett exempel fick jag för någon vecka sedan när jag talade med
            en närpolischef i Västmanland. Han sade att det förebyggande polisarbetet
            helt har kommit bort. Av dygnets 24 timmar ska åtta timmar gå
            till utryckningsverksamhet. 16
          </note>
          <note>
            timmar ska gå till närpolisverksamhet. Men de åtta timmarna är
            utspridda över hela dygnet. Då blir det en halvtimma här och där
            som man kan ägna till närpolisverksamheten. Detta har styckats
            sönder.
          </note>
          <note>
            Målet, att närpolisverksamheten ska uppgå till
          </note>
          <note>
            40 % av verksamheten, uppnås inte.
          </note>
          <note>
            I måndags besökte jag närpolischefen i Sandviken och mötte kriminalchefen
            och närpoliser i arbetet där.
          </note>
          <note>
            De sade: Vi hinner inte med något närpolisarbete över huvud taget.
            Vi får koncentrera oss på utryckningsarbetet. Om det blir någon
            tid över måste vi sätta oss med våra högar av utredningar som
            ligger på skrivbordet för att åtminstone beta av en del av dem.
          </note>
          <note>
            Kristdemokraternas krav kvarstår. Statusen måste höjas på närpolisarbetet,
            och arbetet måste få möjligheter att utvecklas. Frågan om polisens
            arbetstider och vad polisen ska syssla med måste få en bra lösning.
            Kristdemokraterna har i ett antal motioner krävt en total översyn
            av vilken verksamhet polisen enligt lag ska syssla med. Därför,
            fru talman, är det bra att det har blivit en majoritet i utskottet
            för att en utredning ska tillsättas med uppdrag att se över den
            här frågan.
          </note>
          <note>
            Jag talade med en poliskommissarie i Jönköpings län som ansåg
            att samhället, på grund av de besparingar som görs i det övriga
            samhället, utnyttjar de lagliga möjligheter som finns i LPT, LVU
            och LVM
          </note>
          <note>
            för biträde av polis vid exempelvis transporter. Han berättade
            om transporter som kunde uppgå till 65 mil, om läkare som begärde
            handräckning för person med psykiska besvär. Beslut om husrannsakan
            fattas.
          </note>
          <note>
            Hämtning sker. Det blir transport till läkare och skydd under
            läkarundersökning. Det blir transport till ett annat sjukhus,
            och det blir 22 mil och fem timmars arbete. Det är ju bra i sig.
            Men under den här tiden finns det inte någon polis i det närpolisområde
            som den här bilen var satt att patrullera i. Noterbart är också
            att de transporter som polisen får göra från avgiftningsenheten
            på sjukhuset till olika behandlingshem med långa restider har
            ökat. I Jönköpings län har det t.ex. blivit en fyrdubbling av
            de här transporterna under de senaste två åren. Vi behöver fler
            poliser, men vi behöver också genomlysa vilka arbetsuppgifter
            polisen ska syssla med. Därför välkomnar vi en utredning.
          </note>
          <note>
            Fru talman! Centern tar upp frågan om att ha fler civilanställda
            i reservation 1. När vi debatterade den här frågan i utskottet
            konstaterade vi att det här egentligen var en budgetfråga som
            inte hörde hemma på det här området. Kristdemokraterna vill också
            ha fler civilanställda, men vi tycker i likhet med utskottet i
            betänkandetexten att det är viktigt att man i bedömningen av det
            framtida personalbehovet finner en väl avvägd sammansättning av
            personal inom polisen, bestående av såväl poliser som civilanställda
            och experter. Det är viktigt att ha helhetsbilden. Jag ville göra
            ett förtydligande i den här frågan.
          </note>
          <note>
            Regeringen skrev i budgeten: "Inom närpolisen ska olika verksamheter
            och resurser integreras. Det är av strategisk betydelse att utvecklingsarbetet
            fortsätter och intensifieras så att närpolisreformen inte stannar
            av. Det är också viktigt att erfarenheter av olika modeller sprids
            och tas tillvara".
          </note>
          <note>
            Det var med anledning av San Diego-modellen, som vi har motionerat
            om. Vi anser inte att medborgarna ska behöva utföra polisiära
            arbetsuppgifter. Vi vill inte ha medborgargarden, som tar lagen
            i egna händer. Men samtidigt behövs samhällsmedborgarnas engagemang
            och vilja att ta ansvar. Under polisens ledning kan t.ex. San
            Diego-modellen, som kristdemokraterna har beskrivit i sin motion,
            innebära en positiv utveckling. Vi tror att alla goda krafter
            behövs i det stora samhällsprojektet när det gäller att minska
            kriminaliteten.
          </note>
          <note>
            Det har talats mycket i kammaren om New Yorkmodellen eller, senare,
            Eskilstunamodellen. Maud
          </note>
          <note>
            Ekendahl var inne på detta alldeles nyss. Jag tror också att
            alla är överens om att vi behöver ingripa mot alla brott och ordningsstörningar
            tidigt. Det är vad den här modellen handlar om. Det ska vara en
            snabb och tidig åtgärd för att man på det sättet ska få bukt med
            den kriminella verksamheten. Därför påpekar vi också i vår reservation
            att dessa arbetsmetoder förtjänar uppmärksamhet i Sverige. De
            förtjänar att tittas på, belysas och användas.
          </note>
          <note>
            Då det gäller unga lagöverträdare har vi i en motion lyft fram
            behovet av snabba åtgärder och reaktioner från samhällets sida
            vid bl.a. enklare snatterimål. Vid enklare brott är det viktigt
            vilka signaler vi ger till dem som börjar sin kriminella bana.
            Signaler från polisdistrikten, som jag har varit ute och besökt,
            från Riksåklagaren m.fl. om att det är alltför höga siffror vad
            gäller avskrivna mål är oroväckande. Vi vet att det inte blir
            några åtgärder för barn under 18
          </note>
          <note>
            år. En polis frågade mig: Hur många gånger tycker du att jag
            ska haffa en snattare utan att jag gör någonting åt det, utan
            att ärendet går vidare? Vi vet att antalet personrån och snatterier
            är stort i denna grupp.
          </note>
          <note>
            När jag patrullerade med ett par poliser här i
          </note>
          <note>
            Stockholm aktualiserades frågan för mig. De menade att alltfler
            unga människor i dag inträder på den kriminella banan. Det är
            barn som är så unga att man inte kan hålla regelrätta förhör med
            dem eller åtala dem. När poliserna efter ingripandet följer barnen
            hem visar det sig dessutom enligt polisernas utsago ganska lite
            av förståelse för detta från många av föräldrarna.
          </note>
          <note>
            Vi har i tidigare debatter påpekat att vuxnas insatser betyder
            mycket för att få barn och unga att avstå från att börja begå
            brott. Höjd upptäcktsrisk, fasthet och konsekvens är viktiga signaler
            i detta preventiva arbete.
          </note>
          <note>
            Vi noterar att Rikspolisstyrelsen i en skrivelse till regeringen
            har föreslagit utvidgade möjligheter att utfärda ordningsbot,
            och vi ser fram emot att få ta del av den skrivning som nu bereds
            i Regeringskansliet.
          </note>
          <note>
            När det gäller ungdomsbrotten är det också värt att notera att
            enligt den rapport om sluten ungdomsvård som nyligen kommit dömdes
            många fler ungdomar än väntat 1999. Vi tog i en motion som behandlas
            i betänkandet upp att anslaget för 1999 motsvarar 10 helårsplatser.
            I utskottet meddelades häromdagen att det för år 2000 behövs 50-60
            platser.
          </note>
          <note>
            Alltså är det viktigt med det förebyggande arbetet, som Yvonne
            Oscarsson här tog upp.
          </note>
          <note>
            Vad gäller vår motion So481 och reservation 21
          </note>
          <note>
            under mom. 22 kan jag bara konstatera att yrkandet där har tillgodosetts
            efter det att utskottstexten skrivits. Ingela Thalén har på en
            fråga från Inger Davidson svarat att hon håller med Inger Davidson
            om att den svenska handlingsplanen vad beträffar kommersiell sexuell
            exploatering av barn måste revideras och att detta ska ske innnan
            den uppföljningskonferens som för närvarande diskuteras mellan
            de berörda länderna ska hållas.
          </note>
          <note>
            Avslutningsvis vill jag ta upp frågan om pass vid permissioner.
            Vi välkomnar den översyn som nu bereds i departementet, och vi
            understryker i vår reservation att det är angeläget att översynen
            resulterar i regler som på ett effektivt sätt hindrar att man
            under permission kan använda pass för att rymma från landet. Detta
            är både en kostnadsfråga och en fråga som det är mycket viktigt
            för oss att få genomlyst.
          </note>
          <note>
            Avslutningsvis sade Yvonne Oscarsson i sitt inlägg att det är
            oerhört viktigt att man inte tror att poliserna ska ha ansvaret
            för alla samhällsproblem.
          </note>
          <note>
            Jag tror inte att någon här i kammaren tycker att det är polisen
            som ska ha ansvaret för alla samhällsproblem. Det är väl snarare
            så att beslutsfattarna har fört en politik som inte har möjliggjort
            för den äldre generationen att ge mer tid till sina barn eller
            att andra åtgärder från beslutsfattarna har lett till att samhället
            har utvecklat det klimat som vi i dag har.
          </note>
          <note>
            Jag tror, fru talman, att vi allesammans är överens om att vi
            skulle vilja ha ett varmare och mjukare samhälle, där människor
            är mer rädda om varandra och där vi för över värderingar och normer
            som påverkar den uppväxande generationen att få den inre kompass
            som vi kristdemokrater brukar tala om, dvs.
          </note>
          <note>
            en känsla för och vetskap om vad som är rätt och fel.
          </note>
          <note>
            När vi får mer resurser till polisorganisationen så att den kan
            fungera kommer det att hjälpa till, men det kan inte vara svaret
            på alla frågor om social misär.
          </note>
          <note>
            Där har vi alla ett stort ansvar.
          </note>
          <note type="speaker">
            Anf. 91 YVONNE OSCARSSON (v) replik:
          </note>
          <note>
            Fru talman! Visst är det viktigt med ett förebyggande arbete,
            säger Ragnwi Marcelind. Enligt oss i
          </note>
          <note>
            Vänsterpartiet är det helheten som är grunden i det brottsförebyggande
            arbetet. Jag måste rikta en fråga till Ragnwi Marcelind. Fler
            poliser behövs för att polisen mer ska kunna arbeta på ett brottsförebyggande
            sätt, säger kristdemokraterna. Min inställning är den att det
            någon gång långt tidigare i ungdomars liv har blivit fel. Jag
            menar att man aldrig någonsin kommer till rätta med det med hjälp
            av den kompetens som polisen har, utan det måste andra göra.
          </note>
          <note>
            Ragnwi säger själv att många föräldrar är väldigt oförstående
            när polisen skjutsar hem ungdomar. Det lilla nätverket familjen
            förmår inte alltid att ta tag i problemen. Man kan ta fina ord
            om gemenskap och t.o.m. solidaritet i sin mun och tro att det
            då blir så bra. Visst skulle jag önska att vi hade ett varmare
            klimat oss människor emellan, men det är inte så enkelt som Maud
            Ekendahl tidigare sade. Det går bra att använda ord, men det krävs
            också handling. För politikerna består en del av handlingen i
            pengar till de människor som är satta att utföra en uppgift för
            att ge dem möjlighet att utföra den. Jag tänker då på människor
            i skolan, omsorgen osv. som finns som skydd när den lilla familjen
            inte längre orkar.
          </note>
          <note type="speaker">
            Anf. 92 RAGNWI MARCELIND (kd) replik:
          </note>
          <note>
            Fru talman! Jag förstår inte riktigt den problematik som Yvonne
            Oscarsson tar upp i sitt inlägg. Är det några som har arbetat
            förebyggande för att barn och ungdomar ska få en god start i livet
            är det kristdemokraterna. Är det några som har kämpat för mer
            resurser till vård och omsorg, så är det faktiskt kristdemokraterna.
            Är det några som har talat om missbruksproblematiken och krävt
            statliga utredningar för kartläggning av situationen för missbrukarnas
            barn i samhället, så är det kristdemokraterna.
          </note>
          <note>
            Vi har, Yvonne Oscarsson, stått ganska ensamma i detta arbete,
            men jag välkomnar Yvonne Oscarssons stöd i det framtida arbetet
            i de här frågorna. Jag tycker att det är oerhört angeläget att
            arbeta brottsförebyggande, men vi måste också ha poliser på våra
            gator för att bekämpa den akuta brottslighet som trots allt finns.
          </note>
          <note type="speaker">
            Anf. 93 YVONNE OSCARSSON (v) replik:
          </note>
          <note>
            Fru talman! Det är naturligtvis bra om vi kan komma överens,
            men jag vill bara påminna om att ord och handling inte alltid
            stämmer överens. Det är faktiskt så att kristdemokraterna har
            varit med i den borgerliga gemensamheten, bl.a. i Stockholm, och
            dragit ned på pengar för behandling av missbrukare.
          </note>
          <note>
            Man har sett till att öppettider på krogarna har förlängts, så
            att männniskor dricker mer. Man ser inte till krogar som inte
            sköter sig så som jag skulle önska när det gäller att följa de
            lagar som finns, dvs. ser inte till att brott på olika sätt blir
            beivrade. Man ska som politiker använda de verktyg som finns.
          </note>
          <note>
            Kristdemokraterna har inte i handling medverkat till att missbrukares
            barn får möjlighet till en god vård och behandling.
          </note>
          <note type="speaker">
            Anf. 94 RAGNWI MARCELIND (kd) replik:
          </note>
          <note>
            Fru talman! Det blir här en nästan hårresande debatt med ur luften
            tagna anklagelser. Yvonne Oscarsson! Om vi ska gå in på kommunalpolitik,
            kan jag ta upp Vänsterpartiets stöd till mig i Gävle, där jag
            har suttit i kommunfullmäktige sedan 1991. Man har där inte velat
            stötta mig när jag har kämpat för situationen i samhället för
            barnen till missbrukare. Man har inte stött mig när jag har kämpat
            för att vi ska ha färre systembutiker, färre krogtillstånd och
            kortare öppettider på nätterna. Man har över huvud taget inte
            ställt sig bakom våra krav på mer resurser i missbruksvården,
            t.ex. för att undvika att missbrukarna ska ligga ute på gatan.
          </note>
          <note>
            Ska vi dra in kommunalpolitiken i detta kan vi konstatera att
            det ser väldigt olika ut ute i landet,
          </note>
          <note>
            Yvonne Oscarsson. I många avseenden är det faktiskt så att Vänsterpartiet
            trots sina goda intentioner har backat i sådana här livsavgörande
            frågor därför att det har valt makten i stället för den lilla
            människan.
          </note>
          <note type="speaker">
            Anf. 95 AGNE HANSSON (c):
          </note>
          <note>
            Fru talman! Varje människa måste kunna känna sig trygg när hon
            går på gator och torg eller var hon än befinner sig i samhället.
            Polisen är en viktig del av den rättsvårdande verksamheten. Att
            veta att den fungerar och finns nära, om något skulle hända, är
            utomordentligt viktigt för tryggheten.
          </note>
          <note>
            Yvonne Oscarssons argumentation när det gäller fler poliser i
            samhället var inte särdeles övertygande.
          </note>
          <note>
            Det är kanske inte så konstigt att regeringen med en sådan partner
            inte kan åstadkomma tillräckligt med resurser och poliser i samhället.
          </note>
          <note>
            Däremot tyckte jag att Yvonne Oscarsson hade en betydligt mer
            övertygande argumentering för mer av förebyggande verksamhet.
            Jag och Centerpartiet delar
          </note>
          <note>
            Yvonne Oscarssons synpunkter på det förebyggande arbetet, men
            vi ansluter oss inte till uppfattningen att polisen inte behöver
            mer av resurser och att det inte behövs mer poliser i vårt samhälle.
          </note>
          <note>
            Också Ragnwi Marcelind var inne på de förebyggande åtgärderna.
            Men kd har inte ensamt kämpat för t.ex. barnens trygghet i samhället.
            Den kämpade
          </note>
          <note>
            Centerpartiet för långt innan Kristdemokraterna fanns med i det
            sammanhanget.
          </note>
          <note>
            Men det verkar som om Yvonne Oscarsson och flera i utskottet
            som inte vill öka polisresurserna inte har läst Centerpartiets
            motioner och min egen motion på det här området, och jag beklagar,
            fru talman, om jag måste ta lite tid för kammaren i anspråk för
            att förklara hur verkligheten ser ut generellt i stort sett överallt
            i landet i dag.
          </note>
          <note>
            I ett skede när säkerhetsbranschen förväntas omsätta 12,5 miljarder
            kronor i år, vilket kan jämföras med det totala anslaget till
            polisväsendet som är
          </note>
          <note>
            11 ½ miljarder, när försäljningen av bevakning, säkerhetsutrustning
            och konsulttjänster de senaste åren ökat med i genomsnitt en halv
            miljard om året, när alltfler kommuner anlitar privata vaktbolag
            för bevakningsuppgifter och medborgargarden bildas på alltfler
            platser runtom i landet; då står det helt klart att något har
            gått snett och att något inte fungerar som det ska. Det är klart:
            Är man emot privat verksamhet, som jag har uppfattat att t.ex.
            Vänsterpartiet är, borde man ju sätta in resurser för att förhindra
            att privat verksamhet växer på det här området och att vi i stället
            får mer resurser till polisen och fler poliser i samhället, poliser
            som är anställda och tillhörande statlig verksamhet.
          </note>
          <note>
            Den centralisering och nedrustning som har ägt rum de senaste
            åren har allvarligt försvagat polisens och de rättsvårdande myndigheternas
            möjligheter att fungera på ett tillfredsställande sätt. Jag belyste
            detta mycket tydligt i min motion med exempel hämtade från mitt
            eget län, Kalmar.
          </note>
          <note>
            Vad får det här för konsekvenser? Ja, nedrustningen leder till
            att medborgarnas förtroende för rättsväsendet undergrävs. Den
            enskildes rättstrygghet och rättssäkerhet hotas. Många känner
            sig rättslösa och fyllda av vanmakt. Det slutar med uppgivenhet.
          </note>
          <note>
            Brott anmäls inte. Det känns ju meningslöst. Inget händer. Brottet
            kommer ändå inte att kunna klaras upp. Händer något en natt i
            norra delen av Kalmar län ska vakthavande befäl larmas. De befinner
            sig 20 mil bort i centralorten Kalmar. Är inte telefonledningen
            upptagen kan beskedet bli att närmaste polispatrull befinner sig
            10 mil bort från olycksplatsen. Det är lätt att förstå uppgivenheten.
            Otryggheten breder ut sig.
          </note>
          <note>
            Ett sådant rättssamhälle kan vi inte ha. Den enskilde måste kunna
            känna sig trygg i sitt hem, på gator och i sin bygd.
          </note>
          <note>
            Fru talman! I ett demokratiskt samhälle är det avgörande att
            medborgarna känner denna tilltro till och detta förtroende för
            rättsväsendet. Respekten för rättsväsendet och hur väl rättsväsendet
            fungerar är i den meningen omvänt beroende av medborgarnas förtroende.
          </note>
          <note>
            Fru talman! Det här betänkandet berör förslag vad gäller polisens
            arbetsuppgifter, arbetsmetoder och utbildning. Det berör inte
            helheten, och den är viktig, dvs. att allt fungerar som en helhet.
            Polisen kan ha vilka arbetsmetoder eller vilken utbildning som
            helst:
          </note>
          <note>
            Om det saknas resurser, ja, då hjälper inte metoderna.
          </note>
          <note>
            Det var ju just för att på sikt få ökade resurser till angelägna
            samhällsområden som vi i Centerpartiet samarbetade med regeringen
            under den förra mandatperioden om att sanera statens finanser.
            När de nu visar överskott är det viktigt att pengarna kommer medborgarna
            till del och att medborgarna känner att det finns resurser att
            upprätthålla tryggheten i samhället.
          </note>
          <note>
            December månads interpellationsdrive är ett led i
          </note>
          <note>
            Centerpartiets trygghetssatsning. I den partimotion om ökad trygghet
            och minskad brottslighet som vi lade fram i höstas nämner vi ca
            40 förslag till hur vi kan stärka och upprusta rättsväsendet.
            Den satsningen har vi i vårt budgetalternativ kompletterat med
            ekonomiska kraftsamlingar. I vårt budgetalternativ i höstas avsatte
            vi närmare en halv miljard kronor mer till rättsväsendet utöver
            regeringen, och mer än något annat parti i den här kammaren. Resurserna
            till polis och rättsvårdande myndigheter skulle med vårt budgetalternativ
            ha förstärkts kraftigt. Resursfrågan är viktig.
          </note>
          <note>
            Men resursfrågan måste lösas parallellt med andra åtgärder. Detta
            är nu utlovat både av statsministern under sin trettondagsaftonsintervju
            och av justitieministern i ett interpellationssvar till mig i
            förra veckan.
          </note>
          <note>
            På den punkten tycks Centerpartiets rop ha hörsammats, trots
            samverkan med Vänsterpartiet. Det återstår nu för regeringen att
            visa att man sätter kraft bakom orden när man lägger fram vårpropositionen
            i april.
          </note>
          <note>
            Polisväsendet måste vara flexibelt och snabbt kunna möta en ny
            situation på lokal nivå. Statsmakterna har att kontinuerligt följa
            denna utveckling och vid behov ingripa för att tillse att polisorganisationen
            fungerar optimalt.
          </note>
          <note>
            Närpolisreformen skulle lösa problemen när den kom. Vi anser
            att närpolisreformen i grunden är bra, eftersom den skapat förutsättningar
            för ett mer lokalt utformat polisväsende. I och med detta borde
            det nu finnas möjligheter att i högre grad än tidigare utforma
            polisens arbete efter lokala behov och förutsättningar.
          </note>
          <note>
            Även om närpolisreformen på papperet är genomförd är det inte
            riktigt tillräckligt, eftersom bristerna är så uppenbara. Närpolisreformen
            måste ges nödvändiga förutsättningar i form av olika resurser
            för att genomföras och nå de uppsatta målen. Problemen måste snarast
            åtgärdas för att inte hela reformen ska gå i stöpet.
          </note>
          <note>
            Polisen måste få vara polis. Närpoliserna måste vara synliga
            och därmed vara ute i samhället så mycket som möjligt inom sitt
            närpolisområde. Det är därför angeläget att inte närpolisernas
            tid upptas av för mycket inre tjänst. En annan angelägen åtgärd
            för att stärka närpolisreformens genomslag är att begränsa närpolisens
            ansvar för utryckningsverksamheten.
          </note>
          <note>
            Närpolisen får i dag ofta rycka in och förstärka utryckningen.
            Detta bidrar till att många närpolistjänster inte är besatta.
            Förutsättningarna för närpolisreformen har därmed allvarligt rubbats.
            Utryckningsverksamheten måste grundas på egna resurser. Yrkande
            om bättre planering för närpolisens arbete finns i min motion
            och i reservation nr 10.
          </note>
          <note>
            Fru talman! Vi välkomnar justitieministerns besked i interpellationssvaret
            till mig att överväga att tillsätta en utredning med uppgift att
            undersöka om vissa av de uppgifter som polisen i dag utför kan
            utföras av andra, och vi ser gärna att utredningen även får titta
            på just hur behovet av polisresurser i glesbefolkade områden ska
            kunna tillgodoses, i enlighet med det justitieministern har antytt.
          </note>
          <note>
            I vår partimotion lägger vi fram ett antal sådana förslag till
            hur polisens arbetsuppgifter kan renodlas.
          </note>
          <note>
            För att låta polisen ägna sig åt det den är utbildad för och
            bra på kan man dels återanställa fler civila administratörer,
            dels låta andra myndigheter eller organ utanför polisen ta över
            uppgifter från polisen. Yrkande om renodling av polisens arbetsuppgifter
            tas upp i reservation nr 1.
          </note>
          <note>
            I reservation nr 8 tar vi upp polisutbildningens organisation.
            Det är viktigt att fler polisutbildningsenheter kommer till.
          </note>
          <note>
            Fru talman! Det är dags att skärpa trygghetsarbetet och skapa
            ett polisväsende som fungerar i alla dess delar så att alla kan
            känna tryggheten i sin närhet.
          </note>
          <note>
            Jag ber att få yrka bifall till reservation nr 1 och 8, och i
            övriga punkter och moment yrkar jag bifall till utskottets hemställan
            med undantag av de punkter och moment där Gunnel Wallins namn
            finns med i reservationer som står emot.
          </note>
          <note type="speaker">
            Anf. 96 YVONNE OSCARSSON (v) replik:
          </note>
          <note>
            Fru talman! Agne Hansson tycker inte att vi i
          </note>
          <note>
            Vänsterpartiet är särskilt övertygande när vi talar om polisen.
            Vänsterpartiet vill ha fler poliser. Jag vet inte hur många gånger
            jag har sagt det i dag, och jag har sagt det tidigare, men nu
            säger jag det igen: Vänsterpartiet vill ha fler poliser. Vi vill
            ha fler yngre poliser, vi vill ha fler kvinnliga poliser, och
            vi vill ha fler poliser med etnisk bakgrund. Men vi vill också
            har mer resurser till förebyggande arbete som inte sköts av polisen.
          </note>
          <note>
            När man ska ta tag i saker sätter man alltid in resurser på katastrofstadiet.
            Vi tycker man kan titta lika bakåt och se på det primära och det
            sekundära. Det är riskgrupper som mer eller mindre redan är kända.
            Där ska polisen inte medverka. Det finns andra människor i samhället
            som har utbildning och kompetens för att göra ett bra arbete på
            sekundär nivå.
          </note>
          <note type="speaker">
            Anf. 97 AGNE HANSSON (c) replik:
          </note>
          <note>
            Fru talman! Självklart är tryggheten för medborgarna inte bara
            avhängig fler poliser. Det finns en rad åtgärder som jag kan peka
            på som vi har föreslagit för att se till att det förebyggande
            arbetet blir bättre.
          </note>
          <note>
            Det är bra, Yvonne Oscarsson, att vi nu igen fått höra att Vänsterpartiet
            vill ha fler poliser. Ju fler gånger Vänsterpartiet säger det,
            och ju fler som säger det, desto större tryck blir det på regeringen
            att få fram resurser till fler poliser. Det är jättebra.
          </note>
          <note>
            Yvonne Oscarsson säger att Vänsterpartiet också är berett att
            föreslå mer resurser av annat slag. Varför har då Yvonne Oscarsson
            varit med i utskottet och avstyrkt Centerpartiets reservation
            om fler civilanställda till polisen? Är inte Vänsterpartiet berett
            att se till att vi också får fler civilanställda?
          </note>
          <note>
            Varför ser det ut som det gör i samhället? Varför är det som
            jag beskriver det? Man måste fråga sig om de åtgärder som Yvonne
            Oscarsson nu är med och utformar tillsammans med regeringen leder
            åt rätt håll och förbättrar situationen och det förebyggande arbetet.
            Det finns anledning att trycka på även på den biten: fler poliser
            och bättre förebyggande insatser.
          </note>
          <note type="speaker">
            Anf. 98 YVONNE OSCARSSON (v) replik:
          </note>
          <note>
            Fru talman! Agne Hansson och jag är helt överens om det sista.
            Det behövs mer pengar till kommuner och landsting. Det är inte
            underligt att Vänsterpartier står för det. En av våra stora frågor
            inför valet var mer pengar till kommuner och landsting, och framför
            allt till skola och omsorg. Det är ett av våra stora vallöften.
          </note>
          <note>
            Sedan vill jag bara påminna om att Vänsterpartiet aldrig var
            med och fattade beslut om att man skulle stänga polishögskolan
            i Sörentorp. Centerpartiet var däremot med på det beslutet. I
            det sammanhanget är vi faktiskt oskyldiga.
          </note>
          <note>
            Jag glömde en fråga som Agne Hansson talade om i ett tidigare
            anförande. Han sade att vi i Vänsterpartiet borde vara oroliga
            - eller vilket ord Agne
          </note>
          <note>
            Hansson nu använde - eftersom som många vaktbolag i privat verksamhet
            används. Det är alldeles riktigt. Vi är oroliga.
          </note>
          <note type="speaker">
            Anf. 99 AGNE HANSSON (c) replik:
          </note>
          <note>
            Fru talman! Jag tar det som ett tecken på att
          </note>
          <note>
            Yvonne Oscarsson och jag är överens om att vi ska försöka minska
            den privata verksamheten på det området, även om Centerpartiet
            är för privat verksamhet. I det här fallet är det viktigt för
            oss att vi får fler poliser och mer resurser till polisen över
            huvud taget.
          </note>
          <note>
            Tryggheten i samhället ökar för familjerna när våra barn och
            våra unga får goda uppväxtförhållanden, blir sedda, hörda och
            bekräftade. Det sker också när föräldrarna ges tillräckligt stöd,
            vägledning och tid för sina barn, skolan får tillräckliga resurser
            för att arbeta med barn och ungdomar, för att ta några exempel,
            och vuxna står upp och visar civilkurage.
          </note>
          <note>
            Det är några sådana åtgärder som behövs. Jag säger det som ett
            tips. Det finns andra lösningar än att bara ägna sig åt maxtaxeproblem
            och annat i den förebyggande verksamheten. Det får vi väl anledning
            att diskutera i andra sammanhang.
          </note>
          <note>
            Fru talman! Jag hälsar Vänsterpartiet välkommet i arbetet att
            jobba för fler poliser och mer resurser till polisen.
          </note>
          <note type="speaker">
            Anf. 100 MAUD EKENDAHL (m) replik:
          </note>
          <note>
            Fru talman! Vi moderater har år efter år i vår budget föreslagit
            ganska mycket pengar till just poliser.
          </note>
          <note>
            Vi kan nu konstatera att Centerpartiet har gjort en svängning
            åt rätt håll. Förra året valde ni att ligga på samma nivå som
            regeringen, trots att vi har påpekat hur mycket mer polisresurser
            och pengar till den verksamheten som behövs. I år har ni i Centerpartiet
            lagt er över regeringens förslag. Det går som sagt åt rätt håll.
            Min fråga är om Agne Hansson i dag vet om
          </note>
          <note>
            Centerpartiet kommer att fortsätta att vilja satsa pengar för
            poliserna.
          </note>
          <note type="speaker">
            Anf. 101 AGNE HANSSON (c) replik:
          </note>
          <note>
            Fru talman! Jag skulle i stort sett kunna ställa samma motfråga
            till Maud Ekendahl. Är Moderaterna berett att följa med Centerpartiet
            och ge ökade resurser till polisen? De facto har Centerpartiet
            yrkat mer pengar till rättsväsendet totalt sett än vad Moderata
            samlingspartiet har gjort under det budgetår som vi nu befinner
            oss i.
          </note>
          <note>
            För oss är rättstryggheten för den enskilde i alla delar av landet,
            var man än befinner sig, väldigt viktig. Om nu Maud Ekendahl anser
            sig vara en särskild värnare om just den delen råder det inga
            delade meningar oss emellan på den punkten. Välkommen,
          </note>
          <note>
            Maud Ekendahl, med fler resurser upp till den nivå som Centerpartiet
            bedömer att rättsväsendet i dag behöver!
          </note>
          <note type="speaker">
            Anf. 102 MAUD EKENDAHL (m) replik:
          </note>
          <note>
            Fru talman! Jag uppfattar nästan att Agne Hansson tar lite illa
            upp när jag konstaterar hur det har varit. Det var inte min avsikt
            med frågan.
          </note>
          <note>
            Jag tycker att det är glädjande att Centerpartiet har gått ifrån
            regeringens nivå. Centerpartiet har i så många år legat på samma
            nivå. Man kan inte komma ifrån att ni har haft ett visst samarbete
            med regeringen emellanåt.
          </note>
          <note>
            Moderaterna har alltid legat högre i budgetar. Just nu talar
            jag om polisfrågor. Där ligger Moderaternas förslag till budget
            över Centerpartiets förslag.
          </note>
          <note type="speaker">
            Anf. 103 AGNE HANSSON (c) replik:
          </note>
          <note>
            Fru talman! Det är riktigt att Moderaternas förslag ligger över
            regeringens förslag, men ni ligger inte över Centerpartiets. Det
            är vad vi diskuterar, om vi nu ska diskutera den delen. Vi är
            båda överens om inriktningen.
          </note>
          <note>
            Maud Ekendahl antydde att vi tidigare har samarbetat med regeringen
            och inte föreslagit lika mycket resurser i budgeten till polisen
            som moderaterna har föreslagit. Det kanske var tur det, Maud Ekendahl.
          </note>
          <note>
            Om vi inte tagit ansvar för samhällsekonomin hade vi inte kunnat
            stå där vi står i dag och satsa på dessa viktiga frågor. Om vi
            fortsatt att undergräva ekonomin hade förutsättningarna att värna
            vår rättstrygghet varit betydligt mindre i dag än vad de just
            nu är.
          </note>
          <note>
            Det är tack vare Centerpartiets ansvarsfullhet som vi nu kan
            börja en återgång till ökade resurser till polisen. Det är väldigt
            viktigt att ha med det i bakgrunden när man angriper Centerpartiet
            för att inte alltid ligga högt när det gäller resurserna. Vi ska
            erinra oss vilken ekonomi vi utgick ifrån när vi prioriterade
            resurserna.
          </note>
          <note type="speaker">
            Anf. 104 JOHAN PEHRSON (fp):
          </note>
          <note>
            Fru talman! Kolleger! Det är väldigt trevligt att få delta i
            denna mycket viktiga debatt om polisen. Det är ju flera talare
            före mig som väldigt förtjänstfullt har berättat om polisens centrala
            roll för ett anständigt samhälle. Då är det lite tråkigt att konstatera
            att polisen i dag utgör en sorts politiskt slagfält. Det är ju
            värst där det råder en annan majoritet i länens polisstyrelser
            jämfört med den som råder i Sveriges riksdag. Men det förekommer
            även spänningar hemma i mitt eget län, där regeringspartierna
            faktiskt har ett politiskt majoritetsstöd i styrelsen.
          </note>
          <note>
            Det jäser också bland medborgarna och i folkleden. Risken för
            medborgargarden är i dag ganska stor, skulle jag vilja påstå.
            Yvonne Oscarsson tog tidigare upp den här tragiska dödsskjutningen
            vid någon sorts inbrottssituation. Den är väldigt allvarlig, men
            den är en produkt av den situation som vi i dag befinner oss i.
          </note>
          <note>
            Jag var själv med om en polisdebatt i Täby by utanför Örebro
            för inte så länge sedan. Då kom det fram en mängd vittnesbörd
            från medborgarna. De berättade om deras cyklar, motorcyklar och
            mopeder som blir stulna och om de inbrott som utförs i de verktygsbodar
            som bönder tydligen har. Det var en man som vittnade om att han
            hade satt efter någon med en yxa. Sedan hade hans fru sagt åt
            honom när han sprang omkring där halvnaken att det kanske vore
            bra om han i stället bara tog ett basebollträ eller något. Det
            är ju allvarligt, och det talar om hur människor ser på situationen.
          </note>
          <note>
            Någon annan talare har nämnt effekterna på ett annat håll, den
            stora privatiseringen av polisen i dag.
          </note>
          <note>
            Fler och fler människor och företag känner sig föranledda att
            söka sig till privata företag för att garantera sin säkerhet.
            Det är ju allvarligt. För att ha perspektiv på den debatten är
            det ju så att regeringen annars är väldigt angelägen om att se
            till att inte delar av samhället privatiseras och att tjänster
            utförs privat. Det gäller t.ex. sjukvård. Då är det väldigt allvarligt
            att polisens arbete börjar utföras privat. Det måste vara än allvarligare
            tycker jag.
          </note>
          <note>
            Det skrivs ju en del om vem som bär ansvaret för att det är som
            det är inom polisen. Det är klart att det historiskt har fattats
            en del strategiska felbeslut. Men de här breven som skickas fram
            och tillbaka leder ju också till rena annonskampanjer som är lite
            uppseendeväckande.
          </note>
          <note>
            Sammantaget om man ser på alla de här breven som har skickats
            mellan polisstyrelserna och Justitiedepartementet är det väl ändå
            så att de handlar om problemet att få kartan att stämma med verkligheten.
          </note>
          <note>
            Vi får inte den polisverksamhet som vi önskar få levererad, och
            det beror ju på någonting.
          </note>
          <note>
            Jag skulle vilja påstå att bakgrunden till problemen i dag är
            den okänslighet på många håll som var karakteristisk när man genomförde
            närpolisreformen.
          </note>
          <note>
            Man genomförde den ofta utan någon tillförsel av extra resurser.
            När den genomfördes på andra ställen i världen där man börjat
            tänka i de här banorna tillförde man resurser för att omorganisationen,
            som slukar resurser, skulle bli effektiv, bra och positiv. Här
            drogs i stället nödvändiga resurser tillbaka, och det har blivit
            ett lägre antal poliser rent fysiskt i många län i
          </note>
          <note>
            Sverige. I mitt eget län, Örebro, är det särskilt kraftigt.
          </note>
          <note>
            Rikspolischefen har ju själv i sin egen polistidning kommit fram
            till slutsatsen att det faktiskt ofta är viktigare att man har
            med sig medarbetarna och hela kåren i en sådan här omorganisation
            än att man följer en teoretisk modell till punkt och pricka. Här
            finns det alltså anledning att idka lite självrannsakan från hans
            eget håll.
          </note>
          <note>
            Hur som helst har det här lett fram till att tanken med närpoliser
            har förfuskats, eftersom det i dag finns för mycket utryckningsverksamhet
            som är akut.
          </note>
          <note>
            Det finns dock ingen anledning att backa från denna reform. Den
            är bra. Den ska ligga fast. Vi måste förstärka den och motverka
            de problem som i dag finns.
          </note>
          <note>
            Ett problem är ju de enorma balanser som finns hos polisen. Det
            leder, inte minst i mitt eget län i en redan pressad situation
            för närpolisen, till att fler närpoliser plockas bort för att
            sättas att beta av de många utredningar som ligger på bordet.
          </note>
          <note>
            Man kan prata mycket om de problem som finns, men jag tänkte
            också se på de förslag till förbättringar som finns. Det första
            gäller resurser och utbildning.
          </note>
          <note>
            Det är helt klart att Yvonne Oscarsson, och även
          </note>
          <note>
            Agne Hansson och Maud Ekendahl, har rätt när de säger att det
            behövs mer resurser. Man måste ju fysiskt ha pengar till att betala
            de poliser som behövs.
          </note>
          <note>
            Här verkar vi vara överens. Jag ordar inte mer om det.
          </note>
          <note>
            Men de rekryteringsbehov som vi ser framöver, och de vakanser
            som redan finns i dag, är ju verkligen oroande. Här måste också
            utbildningen sättas i centrum så att det fylls på med de resurser
            som framtiden kommer att kräva. Det är viktigare än att resonera
            och kanske försöka finna vem som är orsaken till de problem som
            har varit de senaste fem eller tio åren.
          </note>
          <note>
            Det andra gäller arbetssätt och arbetstider. Det problembaserade
            arbetet är egentligen en självklar lösning. Det är den senaste
            trollformeln för att få verksamhet att fungera bra. Den är inte
            mycket att säga emot. Det är bara att hålla med och arbeta på
            den modellen, en modell som översätts i form av New
          </note>
          <note>
            York, Eskilstuna eller San Diego. Det är ord som snart sagt återkommer
            i var mans eller kvinnas mun när man pratar om polisverksamhet.
            Men det måste omsättas i praktiken, och vi måste se till att det
            fungerar hela vägen ut i rättskedjan. Det måste ju vara så att
            det även hos åklagarna finns resurser och att man har samma tankesätt
            i arbetet så att nolltoleransen inte släpps så fort man kommer
            på åklagarnivå. Man ska gå vidare i processen.
          </note>
          <note>
            Jag har noterat att Centerpartiet har reserverat sig till förmån
            för fler civilanställda. Det är nog riktigt att civilanställd
            personal ska sköta mycket av den administrativa verksamheten hos
            polisen. Folkpartiet betraktar det här som en budgetfråga, men
            det finns väl anledning att även nämna de civilanställda i detta
            sammanhang. Inte minst är ju Sveriges deltagande i
          </note>
          <note>
            Schengensamarbetet något som kommer att ställa ganska kraftigt
            ökade krav på de civilanställda.
          </note>
          <note>
            På ett område tycker jag att det verkar vara särskilt angeläget
            med civilanställda, och det är på teknikersidan. Det finns i dag
            en betydande brist i polisutredningarna på vissa ställen. Det
            beror på att det inte finns tillräckligt med kvalificerade tekniker
            som kan jobba med utredningarna. Det är väldigt allvarligt om
            det faller på det när det sedan ska gå till åklagare eller domstol.
          </note>
          <note>
            Sedan är det detta att poliser ska vara poliser.
          </note>
          <note>
            Visst är det så. I dag är det ju så att polismyndigheternas uppgifter
            av rent administrativ karaktär kan lyftas bort och utföras utanför
            polisorganisationen.
          </note>
          <note>
            Det skulle leda till ökad kraft och ökad fokusering, tror jag.
            Det är väldigt viktigt. Det kan gälla trafikövervakning, tillståndsärenden
            osv.
          </note>
          <note>
            En annan sak som ständigt återkommer, och som
          </note>
          <note>
            Folkpartiet är kritiskt till, är alla dessa evenemang av större
            eller mindre karaktär. Ofta är de mycket angelägna, men ibland
            är de av rent kommersiell natur fast de bedrivs i ideell form.
            Jag pratar förstås om idrott.
          </note>
          <note>
            Det här är något som starkt och kraftfullt drabbar den ordinarie
            polisverksamheten. Här ser vi fram emot att kunna ha en utredning
            som verkligen ges i uppdrag att se över möjligheterna att lägga
            större ansvar på de rent kommersiella arrangemang som sker i ideellt
            namn.
          </note>
          <note>
            Specialisering är något som kanske har med vidareutbildning att
            göra. Ett problem som jag nyligen uppmärksammades på, men som
            Folkpartiet inte har nämnt något om i sin motion, är det här med
            miljöpoliser. I mina kontakter med Riksåklagaren för inte så länge
            sedan framkom det att man nu har miljöåklagarna på plats. De har
            rena skrivbord och är väldig sugna på att börja jobba. Men miljöpoliser
            saknas. Det är ju väldigt alarmerande att vi inte kan få en kraftfull
            polisverksamhet för att komma till rätta med miljöbrottsligheten.
          </note>
          <note>
            Där behövs en insats. Men det har självklart också att göra med
            brist på resurser. Polismyndigheterna är ju tvungna att ta duktiga
            miljöpoliser, som kanske redan har utbildning, för att täcka upp
            inom närpolisverksamheten.
          </note>
          <note>
            Jag finner det mycket glädjande att både statsministern och justitieministern
            har aviserat förstärkningar i vårbudgeten för en av statens kanske
            viktigaste grundfunktioner, nämligen att man har en polismakt
            som ser till att våldet mot medborgarna inte tas om hand av medborgarna
            själva. Det ser jag alltså fram emot, och jag fäster stark tilltro
            till att Yvonne Oscarsson ska driva detta hårt i sina kommande
            nattliga förhandlingar med regeringsföreträdarna.
          </note>
          <note>
            Vi i Folkpartiet står självklart som vanligt bakom samtliga våra
            reservationer, men för tids vinnande yrkar jag här bifall endast
            till reservation 5.
          </note>
          <note type="speaker">
            Anf. 105 YVONNE OSCARSSON (v) replik:
          </note>
          <note>
            Fru talman! Jag välkomnar att Johan Pehrson är med i denna debatt.
            Det tycker jag känns trevligt.
          </note>
          <note>
            Angående dödsskjutningen i Skåne säger Johan
          </note>
          <note>
            Pehrson att den är en produkt av den situation som vi befinner
            oss i. Det skrämmer mig lite att han säger det. En produkt av
            vad? Är det en produkt av att vi beslutsfattare ständigt talar
            om hur lite poliser det finns, att det inte är någon mening att
            vi anmäler, eller vad är så att säga produkten? Jag vill att han
            försöker förklara detta bättre för mig.
          </note>
          <note>
            Polisen har genomgått en stor omorganisation samtidigt som man
            har sparat pengar. Det är alldeles riktigt. Det är ett problem
            med närpolisorganisationen. Och jag håller med Johan Pehrson om
            att vi måste hålla fast vid att detta är en bra reform och att
            vi ständigt måste säga att vi tycker det och att vi fortfarande
            tror på den här idén. Vi människor är ofta skapade så att om vi
            hör negativa saker och säger det själv, så sprider vi naturligtvis
            den andan till flera människor. Och till slut sätter det sig så
            att säga i människor själar att detta är en dålig reform. Då tänker
            jag framför allt på polisen som fortfarande har problem med att
            denna reform ska så att säga sätta sig. Då tycker jag att vi som
            tror på den här reformen så ofta vi har tillfälle måste säga att
            det är en bra reform.
          </note>
          <note>
            Sedan håller jag också med Johan Pehrson om det som han sade
            om evenemangen, nämligen att det inte är så självklart att polisen
            ska bekosta alla ingripanden i samband med evenemang. Men det
            är inte så enkelt heller.
          </note>
          <note type="speaker">
            Anf. 106 JOHAN PEHRSON (fp) replik:
          </note>
          <note>
            Fru talman! Det var kloka ord från Yvonne Oscarsson, och jag
            är beredd att ge henne lite rätt. Jag sade produkt av. Det är
            väl snarare så att det är symtomatiskt, man slår upp detta. Jag
            läste i tidningen om den här obehagliga dödsskjutningen två dagar
            efter att jag hade varit hos medborgare som hade talat om vad
            de hade för tillhyggen med sig när de följde spår i snön - alla
            tjuvar är ju inte så smarta - när de jagade dessa människor.
          </note>
          <note>
            Men det är en allvarlig utveckling. Det gemensamma för dessa
            människor är ju att de inte känner någon tilltro till att polisen
            ska komma. Där kan vi vara överens. Sedan är det självklart människor
            som inte mår särskilt bra som tar till vapen på detta sätt.
          </note>
          <note>
            Det finns ju all anledning att fördöma, det är självklart helt
            riktigt.
          </note>
          <note>
            Man ska tala positivt om polisen. Men man kan inte hur mycket
            man än talar få verkligheten att så att säga passa in på kartan,
            utan man måste faktiskt rätta kartan efter verkligheten. Det kan
            man inte komma ifrån. Och här om någonstans ska vi väl ändå tala
            om de problem som finns och kanske om behovet av resurser. Man
            kan ju tycka att det finns ett behov av resurser på alla områden
            som riksdagens arbete täcker. Men vissa uppgifter som vi beslutar
            om i riksdagen är mer centrala. Vissa saker kan ju kanske det
            s.k.
          </note>
          <note>
            privata samhället eller samhället i övrigt klara av utan att
            vi lägger oss i.
          </note>
          <note type="speaker">
            Anf. 107 YVONNE OSCARSSON (v) replik:
          </note>
          <note>
            Fru talman! Det jag menar att vi ska tala positivt om när det
            gäller polisen är naturligtvis inte när det inte är positivt.
            Jag menar att när vi fattar beslut om en reform som vi tycker
            är bra så måste vi fortsätta att hävda att denna reform är bra,
            trots att det inledningsvis kanske innebär problem, för polisen
            och tyvärr även för invånarna.
          </note>
          <note>
            Det som jag tycker är allvarligt är ju inte när Johan Pehrson
            och jag utan när andra människor hävdar att polisen inte kommer
            när den behövs. Det kanske inte alltid ligger sanning i det.
          </note>
          <note>
            Förra veckan var det en artikel i Dagens Nyheter där chefen för
            Kommunikationscentralen i Stockholm med bestämdhet hävdade att
            rättssäkerheten vid den akuta utryckningsverksamheten i Stockholm
            är god och att man upprätthåller den akuta utryckningsverksamheten
            i Stockholm. Såvitt jag förstår är situationen inte så mycket
            sämre i Skåne, utan när ledande chefer påstår att polisen kommer
            vid akuta utryckningar, så kan inte vi påstå någonting annat utan
            att ha fakta bakom oss.
          </note>
          <note type="speaker">
            Anf. 108 JOHAN PEHRSON (fp) replik:
          </note>
          <note>
            Fru talman! Yvonne Oscarsson och jag kan säkert komma överens.
            Men poängen i debatten handlar ju om, vilket Yvonne Oscarsson
            själv säger, de akuta utryckningarna. Polisen kan oftast komma
            vid mordförsök. Det är helt riktigt. Polisen kan också komma vid
            många andra allvarliga brott. Men när det gäller vanliga tillgreppsbrott
            är faktiskt mitt intryck, efter besök hos poliser och kontakter
            med medborgare, att polisen inte kan komma, beroende på att man
            har andra saker som är mycket viktigare. Det är klart att ett
            lägenhetsbråk där det verkar vara fråga om allvarlig misshandel
            inte kan prioriteras bort för att polisen ska undersöka två andra
            lägenhetsinbrott. Polisen ska helst göra mycket fler utryckningar
            och inte enbart akuta.
          </note>
          <note type="speaker">
            Anf. 109 KIA ANDREASSON (mp):
          </note>
          <note>
            Fru talman! Här presenteras och diskuteras förslag från den allmänna
            motionstiden till förändringar av polisväsendet från enskilda
            riksdagsledamöter och från partier. Man kan få ett annat intryck
            när man hör debatten, eftersom man svävar ut i olika frågor. Och
            hela tiden kommer man in på resurserna. Men resurserna har vi
            egentligen talat om i flera budgetdebatter och även i den allmänna
            debatten om trygghet kom vi in på detta.
          </note>
          <note>
            Självklart har antalet poliser betydelse. Men jag tyckte att
            Yvonne Oscarsson så fint redogjorde för att det också är helheten
            som har betydelse. Miljöpartiet har samma åsikt som presenterades
            från Vänsterpartiet. Det handlar ju om tryggheten från början,
            hos barnen. Men man kan inte lösa dessa problem med bara fler
            poliser. Men det är klart att vi måste ha ett tillräckligt stort
            antal poliser för att sköta de uppgifter som vi har satt som mål.
          </note>
          <note>
            Jag ska referera ett afrikanskt ordspråk när det gäller trygghet:
            Det fordras en by för att fostra ett barn.
          </note>
          <note>
            Det tycker jag är väldigt talande. Det är det nätverket som vi
            måste skapa i detta samhälle där vi har så små familjeenheter,
            ibland bestående av bara en kvinna med barn. Det är det som vi
            från Miljöpartiet vill ge resurser till. Det tycker vi är viktigt.
          </note>
          <note>
            Kristdemokraterna vill göra allt på en gång. Men så enkelt är
            det inte, eftersom pengapungen inte är så stor. Någonstans måste
            man ta pengarna. Och det är den debatten som vi hela tiden måste
            påminna oss om och redovisa varifrån vi tar pengarna. Jag tror
            att kristdemokraterna har bestämt att vi ska ha bara en karensdag
            i sjukförsäkringen. Och därifrån får man pengar till några fler
            poliser. Men det är sådana överväganden som hela tiden måste presenteras,
            annars får man helt fel bild, att några partier inte alls har
            intentionen att skapa resurser för trygghet.
          </note>
          <note>
            Jag ska nu gå in på de reservationer som har fogats till betänkandet
            med anledning av motioner från motionstiden. Det handlar bl.a.
            om polisens arbetsuppgifter, där Miljöpartiet faktiskt ingår i
            majoriteten
          </note>
          <note>
            - tyvärr måste jag säga. Jag hade nämligen önskat att vi hade
            haft en polis som kunde göra lite av varje, som kunde komma i
            kontakt med personer i samhället på ett annat sätt. Men vi ser
            också att polisen tillförs så många nya brott. Det är inte så
            att polisen avlastas, utan nya brott tillkommer hela tiden. Nu
            handlar det inte minst om IT-brott, så att polisen måste sitta
            och spana på allt som förekommer i detta sammanhang.
          </note>
          <note>
            Vi måste förstå att något måste föras bort från polisen. Viktigt
            att ta fram i detta sammanhang är också att dessa förslag kommer
            underifrån, från polisen själv. Det är ingen som har kommenderat
            fram dem.
          </note>
          <note>
            När man är ute på besök - det gäller också ROPA-
          </note>
          <note>
            rapporten; ROPA står för renodlat polisarbete - har det framgått
            att för att hinna med det som är jätteviktigt måste någonting
            föras bort. Den utredning som nu kommer till stånd hoppas jag
            att regeringen inte ligger länge på utan att det verkligen sker
            något med det underlag som nu finns både genom BRÅ-
          </note>
          <note>
            rapporten När behövs polisen bäst? och genom RO-
          </note>
          <note>
            PA-rapporten.
          </note>
          <note>
            Det finns också andra förslag när det gäller att se hur vi på
            bästa sätt använder de 12 miljarder som går till polisväsendet.
            Det är ju inte bara fråga om en önskelista om att få mer, utan
            man kan också se var vi skulle kunna minska och göra en överföring
            inom budgeten. Det finns flera förslag från poliser. Jag kan tänka
            mig att man i utredningen även kan ta upp sådant.
          </note>
          <note>
            Arbetstiden är ingen lätt fråga. Visserligen säger
          </note>
          <note>
            Riksrevisionsverket i sin rapport att om man minskade övertids-
            och förskjutningstilläggen med 25 %
          </note>
          <note>
            skulle man spara pengar motsvarande omkring 300
          </note>
          <note>
            polislöner; detta genom att planera polisarbetet på ett annat
            sätt.
          </note>
          <note>
            Som tidigare nämnts här är det inte så lätt. Det finns äldre
            poliser i poliskåren som inte kan kommenderas ut, så det här är
            bara matematiska modeller för hur man skulle kunna göra. Hur dessa
            poliser mår har också betydelse. Alla kan inte jobba nätter och
            sena kvällar. Det pågår dock en översyn och det nöjer jag mig
            med.
          </note>
          <note>
            Evenemangskostnaderna är ett annat område där vi kunde spara
            pengar. Lokalt skulle de pengar som sparas kanske räcka till flera
            polislöner. Jag har pratat med Örebro län och där säger man att
            evenemangskostnaderna kan uppgå till 1 miljon kronor per år -
          </note>
          <note>
            alltså två polislöner.
          </note>
          <note>
            Vi i Miljöpartiet har tidigare haft en reservation om detta men
            vi får inte med oss en majoritet på förslaget, utan man säger
            att man ska utreda vidare men frågan uppkom redan 1993. Kulturutskottet
            och konstitutionsutskottet har också behandlat detta och kommit
            fram till att man mycket väl skulle kunna låta andra betala evenemangskostnaderna,
            att polisen inte skulle behöva står för dem. Därför tycker jag
            att det vore angeläget att nu konstatera att polisen inte behöver
            stå för dessa kostnader.
          </note>
          <note>
            När det gäller interna utredningar av polisen tycker vi i Miljöpartiet
            att det är en självklarhet att det, när utredningar görs då poliser
            anmälts, inte är poliser som utreder, utan att ett oberoende organ
            gör det.
          </note>
          <note>
            Vidare ska särskilda utredare inom polisen utreda brott mot homosexuella
            - det har ju varit svårt att få fram just orsaken och att bedöma
            på rätt sätt. Detta skulle vara ett sätt att komma fram, med den
            straffskala som är berättigad. Jag kan på sätt och vis instämma
            i det, dock inte fullt ut. Revisorerna har i förslag talat om
            att utredare med specialistkunskaper skulle kunna innebära en
            förbättring inom detta område. Jag yrkar bifall till det förslaget.
          </note>
          <note>
            Miljöpartiet har en reservation om ordningsvakter.
          </note>
          <note>
            Agne Hansson nämnde att bevakning och säkerhet kostar ½ miljard
            om året. Det gäller det privata, utanför polismyndigheten. Vi
            ser hela tiden en tendens till en ökning. Miljöpartiet tycker
            inte att det är en positiv utveckling utan anser att polisen ska
            ha monopol på att vara den som kan ta till våld. Man ska inte
            med pengar kunna köpa trygghet. Vi är mycket oroade över utvecklingen.
          </note>
          <note>
            Det har framkommit många fall där ordningsvakter faktiskt har
            varit inblandade i misshandel av vanliga människor. Det är väldigt
            svårt att komma åt dessa fel därför att ordningsvakter, precis
            som poliser, har ett skydd i detta med våld mot tjänsteman.
          </note>
          <note>
            Jag har sett en tendens till att sådana åtal läggs ned.
          </note>
          <note>
            Man får inte rätt. I stället blir det en motanmälan.
          </note>
          <note>
            Ordningsvakterna anmäler den person som säger sig ha blivit utsatt
            för våld mot tjänsteman. Det här är inte en bra väg att gå. I
            min reservation kräver jag en bättre utbildning för ordningsvakter
            och en återkommande utbildning så att man får en beredskap för
            svåra situationer. Vidare handlar det om att prata om etik och
            moral.
          </note>
          <note>
            I samma betänkande finns det en motreservation från Kristdemokraterna,
            Moderaterna och Folkpartiet som totalt vill avreglera. De säger
            rent ut att det är marknaden som ska avgöra hur folk ska skapa
            trygghet genom att köpa trygghet via privata vaktbolag.
          </note>
          <note>
            Jag yrkar bifall till reservationerna 3 och 16.
          </note>
          <note>
            (forts. 8 §)
          </note>
          <note>
            7 § Beslut om utskottsbetänkande som slutdebatterats vid dagens
            sammanträde
          </note>
          <note>
            LU8 Redovisning och aktiekapital i euro
          </note>
          <note>
            Mom. 1 (redovisning i handelsbolag)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            216 för utskottet
          </note>
          <note>
            75 för res. 1
          </note>
          <note>
            14 avstod
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 39 v, 35 kd, 13 c, 12 fp, 2 mp
          </note>
          <note>
            För res. 1: 75 m
          </note>
          <note>
            Avstod: 1 c, 13 mp
          </note>
          <note>
            Frånvarande: 16 s, 7 m, 4 v, 7 kd, 4 c, 5 fp, 1 mp
          </note>
          <note>
            Mom. 3 (omräkning från euro till svenska kronor)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. res. 2 (kd, m)
          </note>
          <note>
            3. mot. L10 (mp)
          </note>
          <note>
            Förberedande votering:
          </note>
          <note>
            115 för res. 2
          </note>
          <note>
            15 för mot.
          </note>
          <note>
            176 avstod
          </note>
          <note>
            43 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            177 för utskottet
          </note>
          <note>
            113 för res. 2
          </note>
          <note>
            16 avstod
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 39 v, 13 c, 11 fp
          </note>
          <note>
            För res. 2: 76 m, 36 kd, 1 fp
          </note>
          <note>
            Avstod: 1 c, 15 mp
          </note>
          <note>
            Frånvarande: 17 s, 6 m, 4 v, 6 kd, 4 c, 5 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            8 § (forts. från 6 §) Polisfrågor (forts. JuU6)
          </note>
          <note type="speaker">
            Anf. 110 RAGNWI MARCELIND (kd) replik:
          </note>
          <note>
            Fru talman! Först och främst vill jag tacka Kia
          </note>
          <note>
            Andreasson för hennes påstående att Kristdemokraterna vill göra
            allt på en gång, men jag måste väl ändå få understryka att det
            kanske är att ha en lite överdriven tilltro till oss. Men tack
            ändå, Kia Andreasson!
          </note>
          <note>
            Att vi hävdar mer resurser till polisen är inte så konstigt,
            därför att vi faktiskt avsatt 180 miljoner mer än vad regeringspartiet
            med stöd av Kia Andreasson har gjort. Därför kan vi ha förslag
            på vad vi vill göra med dessa 180 miljoner.
          </note>
          <note>
            Min fråga till Kia Andreasson och Miljöpartiet blir följande.
            Kia Andreasson vill göra sig känd för att vara den som värnar
            miljöfrågor. Det är en hjärtefråga för Miljöpartiet. Hur kan då
            Kia Andreasson och Miljöpartiet sitta med regeringspartiet och
            besluta om endast 21 miljoner, som ska räcka både till den nya
            polishögskolan och till den nya miljöorganisationen? Kia Andreasson,
            som sitter i Riksåklagarens nämnd, har fått rapporter om att det
            finns risk för att den nya miljöorganisationen havererar så att
            man inte klarar av att genomföra det som var tänkt med reformen,
            på grund av att polisen inte har resurser för att täcka upp från
            polissidan. Hur har Kia Andreasson tänkt att försöka förändra
            det i vårpropositionen med sin kollega i regeringen?
          </note>
          <note type="speaker">
            Anf. 111 KIA ANDREASSON (mp) replik:
          </note>
          <note>
            Fru talman! Först måste jag göra ett förtydligande av vad jag
            sade om var Kristdemokraterna fick pengar ifrån till de ökade
            anslagen till rättsväsendet. Det är från sjukförsäkringen. Människor
            som är sjuka ska vara två dagar utan lön. Nu är det en dag. Om
            man är sjuk en vecka ska man få två dagar utan lön. Det måste
            poängteras att det är därifrån pengarna kommer. Det tycker inte
            vi är ett bra förslag.
          </note>
          <note>
            När det gäller miljöbrottsligheten har Miljöpartiet tillsammans
            med regeringen avsatt 30 miljoner till att utveckla hur man löser
            och bekämpar miljöbrott. Det är inte fel på beloppet i pengar.
            Jag förstår inte alls frågeställningen.
          </note>
          <note>
            13 miljoner har gått till åklagarna, som har utvecklat en väldigt
            bra organisation och anställt särskilda åklagare på heltid för
            att hantera dessa brott.
          </note>
          <note>
            Men tyvärr kan man inte säga det om polisen. Polisen har också
            fått ett stort belopp. Men det är inte pengarna, det är inte resurserna
            det är fel på. Det är en alldeles för lätt problemlösning att
            säga att bara man ökar resurserna löses alla problem. Det här
            ett typexempel. Det är polisens organisation det beror på. De
            har inte kunnat göra detta så tydligt och organisera arbetet på
            samma sätt som Riksåklagaren har gjort.
          </note>
          <note>
            Det har jag också påpekat här, särskilt när vi hade skrivelsen
            om ekonomiska brott.
          </note>
          <note type="speaker">
            Anf. 112 RAGNWI MARCELIND (kd) replik:
          </note>
          <note>
            Fru talman! Det var ett tydligt klarläggande av
          </note>
          <note>
            Kia Andreasson. Hon kritiserar starkt polisorganisationen. Man
            har fått gott om pengar, säger hon. Det är inte beloppet det är
            fel på, utan det är att man inte kan hantera organisationen för
            att möta upp åklagarnas miljöorganisation. Av statistiken över
            landet, som även Kia Andreasson har fått del, kan Kia Andreasson
            se att det finns län efter län som inte har resurser att tillsätta
            en enda polis för att möta upp miljöorganisationen, bl.a. det
            län som Kia Andreasson själv kommer ifrån.
          </note>
          <note>
            Men om det är en organisationsfråga måste Kia
          </note>
          <note>
            Andreasson åka hem till Göteborg och tala med företrädare för
            Västra Götalands län om hur man där ska ändra organisationen så
            att man kan göra en uppföljning i denna mycket viktiga fråga.
          </note>
          <note>
            Kia Andreasson tog upp detta med karensdag, och det är ju en
            intressant fråga. Vi tycker precis som Kia
          </note>
          <note>
            Andreasson annars brukar hävda, att de starka i samhället ska
            vara med och betala. Vi som är sjuka någon gång ibland kan vara
            med och betala en extra karensdag med ett tak på tio dagar - precis
            som i dag - för att göra det lättare för dem som har det så mycket
            svårare.
          </note>
          <note>
            Sedan hämtar vi inte hela beloppet på karensdagen, Kia Andreasson,
            utan det är många andra budgetfrågor som vi prioriterar annorlunda
            för att kunna lägga pengar på miljöorganisationen inom polisväsendet
            och åklagarmyndigheten.
          </note>
          <note type="speaker">
            Anf. 113 KIA ANDREASSON (mp) replik:
          </note>
          <note>
            Fru talman! Det är bra att tala om varifrån pengarna ska tas
            när man säger att man vill tillskjuta mer pengar till ett visst
            område. Glömmer man det blir det helt fel. Att en ensamstående
            mamma med två barn ska missa två dagar i sin sjukförsäkring, den
            fördelningspolitiken förstår inte jag.
          </note>
          <note>
            När det gäller miljöbrottsorganisationen kunde vi öronmärka pengar
            till just denna typ av brott. Det var ett långt steg, men att
            sedan organisera verksamheten är faktiskt upp till polismyndigheten
            själv. Här har det brustit.
          </note>
          <note type="speaker">
            Anf. 114 MAUD EKENDAHL (m) replik:
          </note>
          <note>
            Fru talman! Kia Andreasson sade i sitt anförande att man måste
            ge trygghet till barnen från början.
          </note>
          <note>
            Sedan gick hon på oss moderater om att vi vill ha mer polisresurser.
          </note>
          <note>
            Jag tycker att detta är en väldigt sned debatt. Det verkar nästan
            som att både Kia Andreasson och
          </note>
          <note>
            Yvonne Oscarsson vill påstå att bara för att vi tycker att det
            behövs fler poliser i landet har vi struntat i familjen. Det vill
            jag med bestämdhet säga, att vi moderater har alltid värnat om
            familjen. Vi vill stödja och hjälpa familjerna på olika sätt så
            att de blir starka i sin position, vilket kan bidra till att barnen
            inte begår brott.
          </note>
          <note>
            Men vi kan inte bortse ifrån att det begås brott.
          </note>
          <note>
            Man börjar ofta att begå brott i väldigt unga år. Man begår brott
            efter brott, och när man fyller 15 år kommer man in i polisregistret.
            Det är först då som det blir uppenbart att man har begått ett
            brott, trots att man kan ha en lång bana med brott som har begåtts
            före 15 års ålder.
          </note>
          <note>
            Vi moderater anser att barn under 15 år ska kunna förekomma i
            polisregistret. Vore det inte en väg för
          </note>
          <note>
            Miljöpartiet att ställa sig bakom detta?
          </note>
          <note type="speaker">
            Anf. 115 KIA ANDREASSON (mp) replik:
          </note>
          <note>
            Fru talman! Om en registrering i polisregistret skulle kunna
            lösa dessa grundläggande problem, då hade det inte funnits någon
            tveksamhet, men Miljöpartiet tror inte att det är någon lösning.
          </note>
          <note>
            Men vi tror att det måste bedrivas en djup forskning om de bästa
            vägarna. En myndighet som bedriver sådan forskning är Brottsförebyggande
            rådet. Där har man genom ett nytt projekt försökt att kartlägga
            vilka som kommer att bli yrkeskriminella. Vilka ungdomar kommer
            att göra en kriminell karriär? Det är viktigt att veta för att
            man ska kunna sätta in de rätta åtgärderna.
          </note>
          <note>
            Brottsförebyggande rådet har studerat en åttaårsperiod, och man
            har sett att de personer som har en kriminell livsstil står för
            hälften av brotten. De som hamnar i denna kategori är faktiskt
            de som gör tillgrepp av motorfordon - detta är en ny studie som
            är mycket intressant. På andra plats kommer de som begår rån,
            och på tredje plats de som begår stöld. Det är för de ungdomar
            som begår dessa brott som insatserna måste fördjupas, och då helst
            på ett tidigare stadium. Socialtjänsten, Maud Ekendahl, måste
            få de resurser som krävs för detta arbete, som är så nödvändigt.
          </note>
          <note type="speaker">
            Anf. 116 MAUD EKENDAHL (m) replik:
          </note>
          <note>
            Fru talman! Jag håller med Kia Andreasson om att man måste vidta
            också sådana åtgärder. Men det startar ju någonstans innan man
            stjäl en bil, innan man slår ned en gammal tant och tar hennes
            väska.
          </note>
          <note>
            Det kanske börjar med att man har som sport att snatta i affärer
            och senare begår någon annan stöld.
          </note>
          <note>
            Är man under 15 år kommer man inte in i polisregistret, och då
            är det ingen som vet att brotten har begåtts av Janne Karlsson
            eller vad han nu kan heta.
          </note>
          <note>
            Jag tycker att man redan då ska göra en markering. Men man ska
            ta hänsyn till andra saker också.
          </note>
          <note>
            Jag har inte påstått att det skulle lösa alla problem.
          </note>
          <note>
            Men man måste vidta alla åtgärder som går för att få stopp på
            den typen av brott.
          </note>
          <note>
            Kia Andreasson tog upp en annan sak, och det handlade om ordningsvakter.
            Där tror jag att Kia
          </note>
          <note>
            Andreasson har missuppfattat hela diskussionen i utskottet om
            ordningsvakter och det som står i reservationen.
          </note>
          <note>
            Motionärerna anser att det inte är myndigheten som ska styra
            antalet ordningsvakter utan det är efterfrågan på marknaden som
            ska göra det. I dag är det
          </note>
          <note>
            Rikspolisstyrelsen som styr det totala antalet. Det är det som
            är skillnaden.
          </note>
          <note>
            Kom då ihåg att vi är emot ordningsvakter. Vi är emot privata
            bevakningsbolag och sådant. Men det finns ändå en efterfrågan
            på ordningsvakter t.ex.
          </note>
          <note>
            utanför krogar där de gör ett väldigt bra jobb. Det är där som
            vi tycker att man ska ha ett bättre och mer flexibelt system.
            Men läs gärna reservationen om ordningsvakter på s. 45, så kanske
            Kia Andreasson förstår det här bättre.
          </note>
          <note type="speaker">
            Anf. 117 KIA ANDREASSON (mp) replik:
          </note>
          <note>
            Fru talman! Det är ett härskarbeteende att säga att jag inte
            förstår. Men jag läser motionen där det står att marknaden ska
            styra antalet ordningsvakter efter behov. Det sade ju också Maud
            Ekendahl. Men det tycker inte vi i Miljöpartiet att marknaden
            ska få göra.
          </note>
          <note>
            Ska människor som har pengar få styra utbudet av ordningsvakter
            genom att hyra in och betala för bevakning av området där de bor?
            Det kan vi studera i
          </note>
          <note>
            USA och i Storbritannien där det finns sådana områden som är
            totalt slutna och bevakade av vakter.
          </note>
          <note>
            Utanför ser det helt annorlunda ut. Så vill inte vi att utvecklingen
            ska se ut.
          </note>
          <note>
            Dessutom nämnde jag det hot som finns. Om inte dessa ordningsvakter
            får utbildning och om det inte görs uppföljningar kan det ställa
            till problem för den enskilde i samhället som är mindre rustad
            att möta övergrepp från ordningsvakter. Det har skett övergrepp
            den senaste tiden, och ju fler ordningsvakter det finns, desto
            större blir hotet.
          </note>
          <note>
            Antalet ordningsvakter ska inte styras av marknadsmekanismer
            utan det måste polisen sköta. Ordningsvakter ska ju vara ett komplement
            till polisen.
          </note>
          <note type="speaker">
            Anf. 118 JOHAN PEHRSON (fp) replik:
          </note>
          <note>
            Fru talman! Jag har en fråga till Kia Andreasson.
          </note>
          <note>
            Det gäller prioriteringar och att man ska välja i politiken.
            Då är den de facto-privatisering som sker av polisverksamheten
            allvarlig, när privata vaktbolag tar över. Vad tycker Kia Andreasson
            och Miljöpartiet är värst, att man har privat produktion av sjukvård
            med gemensam finansiering eller att man har privat finansiering
            och privat produktion av polisverksamhet?
          </note>
          <note>
            Det senare har ju gett en del tveksamma resultat, t.ex.
          </note>
          <note>
            när det gäller tunnelbanan, som Kia Andreasson själv pekade på.
          </note>
          <note type="speaker">
            Anf. 119 KIA ANDREASSON (mp) replik:
          </note>
          <note>
            Fru talman! Jag vill inte att polisen ska privatiseras. Är det
            rätt uppfattat att Johan Pehrson frågade hur jag ser på privat
            finansiering av polisorganisationen. Den ska naturligtvis inte
            privatiseras. Anledningen till att jag har en reservation om ordningsvakter
            är att det inte ska ske en sådan utveckling.
          </note>
          <note type="speaker">
            Anf. 120 JOHAN PEHRSON (fp) replik:
          </note>
          <note>
            Fru talman! Jag ber om ursäkt om jag uttryckte mig otydligt.
            Frågan är enkel: Vad tycker Kia Andreasson är värst, privat sjukvård
            eller privata poliser?
          </note>
          <note>
            Vad tycker Kia Andreasson är mest angeläget att prioritera att
            förhindra i vårt land?
          </note>
          <note type="speaker">
            Anf. 121 KIA ANDREASSON (mp) replik:
          </note>
          <note>
            Fru talman! Jag tycker inte att det går att jämföra.
          </note>
          <note>
            Privat sjukvård kan få finnas. Det har vi inte sagt absolut nej
            till från Miljöpartiets sida. Privat sjukvård, speciellt när det
            gäller alternativa insatser inom sjukvården, är naturligtvis viktigt
            för mångfalden.
          </note>
          <note type="speaker">
            Anf. 122 MARGARETA SANDGREN (s):
          </note>
          <note>
            Fru talman! Som framgått av debatten här handlar det här betänkandet
            om en rad polisfrågor. Det handlar om deras arbetsuppgifter, arbetsmetoder,
            utbildning, arbetstider, arbetsmiljö, om interna utredningar,
            ordningsvakter, internationellt polissamarbete m.m.
          </note>
          <note>
            Inledningsvis vill jag yrka bifall till reservation 2
          </note>
          <note>
            under mom. 2 om polisens arbetsuppgifter och i övrigt bifall
            till utskottets hemställan och avslag på övriga reservationer.
          </note>
          <note>
            Beträffande polisens arbetsuppgifter och i fem reservationer
            som rör evenemangskostnader och polisutbildningen och två reservationer
            om anmälningsskyldighet vid tillbud och frågan om interna utredningar
            begärs att utredningar ska tillsättas. I tre reservationer om
            arbetsmiljö, ordningsvakter och snatteri begärs att regeringen
            ska återkomma med lagförslag, och det torde kunna tänkas kräva
            utredningar innan sådana kan presenteras. I de flesta frågor där
            man kräver utredning har åtgärder vidtagits och utvecklingsarbetet
            på en rad områden fortskrider.
          </note>
          <note>
            De frågor som motionärerna, i vart fall de flesta, har väckt
            är på inget sätt nya frågor utan har uppmärksammats såväl på departements-
            som på myndighetsnivå under flera år.
          </note>
          <note>
            Att tillsätta en utredning kan ju vara motiverat om det inte
            redan pågår ett arbete för att komma till rätta med de problem
            som iakttagits. Om utredning av sådana spörsmål som man på myndighetsnivå
            redan arbetar med tillsätts - utredningar som kan vara både kostsamma
            och tidskrävande - kan det i stället verka hämmande för pågående
            utvecklingsarbete.
          </note>
          <note>
            Låt mig först säga, innan jag går in på de olika reservationerna,
            att det finns delar i de olika motionerna där det inte råder några
            delade meningar om problemen. Det som skiljer oss är att vi i
            majoriteten och i en reservation från Socialdemokraterna och Vänsterpartiet
            anser att de åtgärder som vidtagits i nuläget kan anses tillräckliga,
            medan man främst från Moderaterna, Kristdemokraterna, Folkpartiet
            och Centern inte har någon tilltro att det arbete som pågår ska
            leda rätt.
          </note>
          <note>
            Jag ska nu kommentera några av reservationerna.
          </note>
          <note>
            Att kommentera alla skulle ta alldeles för lång tid.
          </note>
          <note>
            Beträffande polisens arbetsuppgifter har vi socialdemokrater
            och Vänsterpartiet en reservation och majoriteten har krav på
            en utredning vad avser arbetsuppgifter som i stället kan utföras
            av andra myndigheter. Jag vill då peka på följande.
          </note>
          <note>
            Det är naturligtvis riktigt att man så långt det är möjligt ska
            renodla arbetsuppgifterna. I regleringsbrevet till polisväsendet
            för budgetåret 1999 angavs att Rikspolisstyrelsen skulle beskriva
            förutsättningarna för att ta andra myndigheter och icke polisutbildade
            personer i anspråk för uppgifter som normalt utförs av polis.
            Redovisningen skulle också omfatta andra åtgärder som kan vidtas
            för att komplettera polisens verksamhet. Rikspolisstyrelsen har
            redovisat uppdraget, i vilket bl.a. anförts att handläggning av
            passärenden regelmässigt utförs av civilanställda -
          </note>
          <note>
            något som har pekats på i några av motionerna. Skrivelsen bereds
            i Regeringskansliet med inriktning på ett ställningstagande under
            detta år. I Stockholms län har översyn gjorts av de polisiära
            arbetsuppgifterna och en rapport är sammanställd. En del av arbetsuppgifterna
            kan myndigheten själv besluta om ifall de ska utföra eller inte.
            Ett beslut är att vänta inom kort.
          </note>
          <note>
            Övriga delar, uppgifter som följer av lag och förordning, är
            frågor som polismyndighet och Rikspolisstyrelsen arbetar vidare
            med.
          </note>
          <note>
            När utskottet våren 1999 behandlade frågan konstaterades att
            frågan var uppmärksammad och att resultatet av arbetet med den
            borde avvaktas. Tydligen är man nu av en annan uppfattning.
          </note>
          <note>
            Även frågan om behovet av fler civilanställda är uppmärksammad.
            Vi socialdemokrater och Vänsterpartiet har inte ändrat uppfattning
            i förhållande till vad utskottet tidigare har uttalat, nämligen
            att det bör finnas en väl avvägd fördelning mellan polisutbildad
            personal och civilanställda.
          </note>
          <note>
            I regeringens regleringsbrev för år 2000 anges också att Rikspolisstyrelsen
            ska utveckla metoder för att snabbt kunna redovisa rådande personalläge
            för att bedöma framtida personalförsörjningsbehov. Styrelsen ska
            också tillsammans med polismyndigheterna säkerställa en lämplig
            resurs- och arbetsfördelning mellan poliser och annan personal.
          </note>
          <note>
            Också beträffande användningen av beredskapspolisen torde motionärerna
            vara tillgodosedda i och med den förändring som trädde i kraft
            i oktober 1999.
          </note>
          <note>
            I reservationen om evenemangskostnader begärs en utredning om
            arrangörernas kostnadsansvar. Också i denna fråga pågår ett arbete
            inom Rikspolisstyrelsen med att ta fram riktlinjer för hur myndigheterna
            ska hantera frågan om ersättning för ordningshållning.
          </note>
          <note>
            Riktlinjerna beräknas vara klara någon gång under första kvartalet
            i år. Det är väl också rimligt att detta resultat avvaktas innan
            man ställer ytterligare krav.
          </note>
          <note>
            Beträffande reservationen om polisens arbetsmetoder i vilken
            San Diego-modellen och New Yorkpolisens arbete lyfts fram som
            efterföljansvärda, torde inte deras arbetsmetoder vara okända
            för polisväsendet. Jag tror att det råder en ganska stor enighet
            i utskottet om att det problemorienterade arbetssättet och det
            brottsförebyggande arbetet bör utvecklas ytterligare - arbetsmetoder
            som inte avviker så långt från det sätt på vilket polisen i San
            Diego och i New
          </note>
          <note>
            York arbetar.
          </note>
          <note>
            Det framgår klart både i budgetproposition och i regleringsbrev
            till polisväsendet att det problemorienterade arbetet ska utvecklas
            - ett arbetssätt som handlar om långsiktigt, systematiskt arbete
            som utgår från kartläggning och analys av problem som fortlöpande
            dokumenteras och kontinuerligt anpassas efter vad utvärderingen
            visar. Det finns fler verksamhetsmål som tar sikte på det brottsförebyggande
            arbetet med dokumentation, strategier och samverkan med andra
            myndigheter och organisationer. En viktig del är naturligtvis
            också de enskildas engagemang i det brottsförebyggande arbetet.
            I övrigt kan nämnas, vilket också framgår av betänkandet, att
            en konferens om polisiära arbetsmetoder kommer att äga rum under
            våren.
          </note>
          <note>
            Beträffande frågan om polisutbildningen, den som avser rekrytering
            av utomeuropeiska invandrare, och utbildningsinslag rörande främmande
            kulturer framgår det av betänkandet att man också här arbetar
            i den riktning som motionärerna kräver. I den andra delen krävs
            utredning dels om differentierad utbildning och huvudmannaansvar
            för polisutbildningen, dels om antagningsförfarandet.
          </note>
          <note>
            Det är inte så länge sedan som polisutbildningen var föremål
            för översyn, och förändringar har kommit till stånd. En utvärdering
            som avser mål, innehåll, resultat, arbetsmetoder liksom frågor
            om kvalitetssäkring, arbetsorganisation och arbetsfördelning har
            påbörjats. Det är av stor vikt att man följer upp och utvärderar,
            och jag är övertygad om att om man finner skäl till justeringar
            när utvärderingen är klar, kommer man också att föreslå sådana.
          </note>
          <note>
            Beträffande antagning till polisutbildningen bör det inte ankomma
            på riksdagen att fatta beslut om vilken myndighet inom polisväsendet
            som ska sköta antagningen.
          </note>
          <note>
            Beträffande polisens arbetstider vill jag bara tilllägga, utöver
            det som har anförts i betänkandet, att i det nu fastlagda löneavtalet
            är en del kopplad till polisens arbetstidsförläggning. Ett syfte
            med dessa extra löneökningar som det handlar om sägs vara att
            stimulera till arbetstidsavtal som effektiviserar verksamheten.
          </note>
          <note>
            Också frågan om polisens arbetsmiljö är uppmärksammad och även
            den som rör skadeståndsrätten. Till det som anförts i betänkandet
            kan också läggas att både Polisförbundet och Statstjänstemannaförbundet-Polisväsende
            genomfört arbetsmiljöundersökningar i sina respektive medlemskårer.
            Resultatet av dessa är nu föremål för överläggningar med Rikspolisstyrelsen.
            Självfallet handlar en god arbetsmiljö om resurser men även om
            andra inslag, men det torde främst vara en fråga mellan arbetsgivare
            och arbetstagare att lösa i förhandlingar och på annat sätt.
          </note>
          <note>
            Beträffande reservationen om polisens interna utredningar instämmer
            vi självfallet i vikten av att poliskåren åtnjuter ett stort förtroende
            hos allmänheten.
          </note>
          <note>
            Det är viktigt att utredningar och anmälningar mot polismän sker
            i sådan ordning att förtroendet inte rubbas. En utredning 1996/97
            gav dock vid handen att hittillsvarande internkontroll fungerat
            i stort sett väl men att det ändå fanns skäl att stärka den interna
            kontrollen. Det föreslogs ett visst centraliserat samordningsansvar
            samt förordades att arbetet vid de länsvisa utredningsenheterna
            inom polisen koncentreras inom de sju åklagarregionerna.
          </note>
          <note>
            I Justitiekanslerns rapport har inte heller framkommit något
            som talar för att utredningar generellt sett skulle hålla en icke
            godtagbar kvalitet. I regleringsbrev för polisväsendet för 1999
            har Rikspolisstyrelsen fått i uppdrag att i årsredovisningen ange
            vilka åtgärder som vidtagits med anledning av JK:s rapport.
          </note>
          <note>
            Den kommer att avlämnas den 1 mars i år.
          </note>
          <note>
            Som framgår av betänkandet har polismyndigheternas resurser i
            fråga om interna utredningar koncentrerats i linje med vad JK
            anfört. Redovisningen bör således avvaktas. Jag vill också erinra
            om att polisen står under tillsyn av JO. Alltså har allmänheten
            möjlighet att vända sig till JO med klagan om man är missnöjd
            med polisens agerande.
          </note>
          <note>
            Till sist, fru talman, ytterligare en kommentar som gäller unga
            brottsoffer som inte vågar anmäla brott till polisen. Regeringen
            har gett Rikspolisstyrelsen i uppdrag att i samverkan med Riksåklagaren,
            Domstolsverket, Kriminalvårdsstyrelsen och Brottsoffermyndigheten
            utarbeta ett nationellt handlingsprogram för skydd av vittnen,
            målsägande och andra bevispersoner. Utöver detta bedrivs ett grannlaga
            arbete i flera av rättsväsendets myndigheter som tar sikte på
            skydd för bevispersoner. Det är naturligtvis av fundamental betydelse
            att offer vågar anmäla brott. Problemet med brott mot unga har
            också på en hel del håll uppmärksammats inom polisväsendet och
            är föremål för specialinsatser.
          </note>
          <note>
            Fru talman! Med det anförda vill jag än en gång yrka bifall till
            reservation 2 under mom. 2 och i övrigt till hemställan i betänkandet
            och avslag på reservationerna i övrigt.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 18.01 på förslag av talmannen att ajournera
            förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            8 § (forts.) Polisfrågor (forts. JuU6)
          </note>
          <note type="speaker">
            Anf. 123 AGNE HANSSON (c) replik:
          </note>
          <note>
            Fru talman! Först vill jag säga att de poliser av kött och blod
            som finns i organisationen, som vi nu diskuterar hur bristfällig
            den är, naturligtvis enskilt gör ett gott arbete. Det finns anledning
            att understryka det.
          </note>
          <note>
            Det som vi diskuterar är ju organisation, metod, resurser och
            annat. Det är ju i första hand regeringen som är ansvarig för
            det, och det är det som inte fungerar.
          </note>
          <note>
            Margareta Sandgren säger att det utvecklande arbetet av polisen
            fortsätter. Gör det verkligen det? Jag tycker inte att det är
            så konstigt att man inte har tilltro till det arbetet om det ser
            ut som det gör och som jag beskrev. Delar inte socialdemokraterna
            och Margareta Sandgren min bedömning av polisfunktionerna i dag?
          </note>
          <note>
            Margareta Sandgren säger att det ska finnas en personalresurs
            med en god avvägning mellan polispersonal och civilanställda.
            Men ni har avslagit vår motion om fler civilanställda. Innebär
            inte detta att vi behöver fler civilanställda? Vad vill socialdemokraterna
            göra för att närpoliser ska få vara poliser och inte syssla med
            utryckningsverksamhet? Jag kan dra en rad exempel på var det fattas
            poliser just av den anledningen; det handlar inte bara om resursskäl.
            50
          </note>
          <note>
            poliser saknas i Uppsala, likaså i Jönköping. Jag kan ta mitt
            eget län som exempel. Det handlar om 2 000
          </note>
          <note>
            poliser och 700 civilanställda i Skåne. Det var några exempel.
            Vad vill socialdemokraterna göra åt det här?
          </note>
          <note type="speaker">
            Anf. 124 MARGARETA SANDGREN (s) replik:
          </note>
          <note>
            Fru talman! Den här debatten handlar ju inte om resurserna. Det
            här har vi diskuterat i budgetsammanhang. Det har ju aviserats
            från regeringens sida. Både
          </note>
          <note>
            Laila Freivalds och statsminister Göran Persson har sagt att
            det behövs mer resurser till rättsväsendet och bl.a. till polisen.
            Till detta återkommer vi i vårpropositionen.
          </note>
          <note>
            Jag tycker att det ska finnas en balans. Civilanställda har fått
            lämna polisen under de här svåra åren.
          </note>
          <note>
            Vi kan se nu att det har fått effekter, så att polisen får göra
            arbete som tidigare låg på civilanställda. Vi är ute efter att
            det ska vara en balans i det här. Dessutom har Riksrevisionsverket
            pekat på en del när det gäller hur polisens resurser används vid
            utryckning och annat när de kanske skulle vara i närpolisområdet
            för att man bättre skulle kunna tillgodose människors trygghet
            i närområdena. Men vi tycker att det är en uppgift för i första
            hand Rikspolisstyrelsen och polismyndigheterna att göra den avvägningen.
          </note>
          <note type="speaker">
            Anf. 125 AGNE HANSSON (c) replik:
          </note>
          <note>
            Fru talman! Jag hälsar naturligtvis med tillfredsställelse beskeden
            om utredningen - bara den inte tar för lång tid - och om resurstillskottet.
            Det är ett fall framåt. Men det räcker inte med det. Det gäller
            också att renodla dessa verksamheter, så att man får fler poliser
            i operativ verksamhet. Det tror jag är en målsättning som vi bör
            ha även från den politiska instansen. Hur vill vi se verksamheten?
            Vi har sagt för vår del att det ska finnas en operativ polisresurs
            i verksamhet dygnet om i alla kommuner i landet. Det är en viktig
            målsättning att sträva mot.
          </note>
          <note>
            Sedan vill jag, fru talman, också ta upp detta med polisutbildningen,
            som har diskuterats här. Vi välkomnar naturligtvis den i Umeå
            och även ambitionerna om att få till ytterligare en polishögskola.
            Jag förutsätter att den kommer att vara i södra Sverige. Men man
            undrar lite över var samordningen finns när justitieministern
            gräver ett spadtag för polishögskolan och högskolan undrar vad
            de byggnaderna ska vara till. Självfallet måste vi ha en samordning
            mellan högskolor och polishögskolor. Var finns den samordningen?
            Var finns planeringen i dag? Hur står det till på det området?
            Jag tycker att det är angeläget att få besked om det.
          </note>
          <note type="speaker">
            Anf. 126 MARGARETA SANDGREN (s) replik:
          </note>
          <note>
            Fru talman! Vid utskottets besök i Umeå diskuterade vi frågan
            om de lokaler som hade kommit till och som skulle användas för
            polisutbildning. Det tror man också att de kommer att användas
            till så småningom. Dessutom använder man sig naturligtvis av högskolans
            lokaler när det gäller de teoretiska delarna. Det är naturligtvis
            inte en uppgift för oss här i kammaren att tala om hur man ska
            använda de resurserna och hur den här fördelningen och den samordningen
            ska gå till. Det måste ändå vara en uppgift för
          </note>
          <note>
            Rikspolisstyrelsen och den högskola som man kommer att samverka
            med.
          </note>
          <note>
            När det gäller utredning av polisens arbetsuppgifter vill jag
            säga att man jobbar intensivt med detta på Rikspolisstyrelsen.
            Det har också polisen i Stockholms län gjort. Det kommer snart
            en rapport om hur man ska gå vidare med de uppgifter som polismyndigheten
            själv kan bestämma om man ska utföra eller ej.
          </note>
          <note>
            Jag tycker att det är viktigt att man renodlar. Om man kan hitta
            andra som kan utföra arbetsuppgifter som i dag ligger på polisen
            - det kan vara administrativa uppgifter och kanske också andra
            uppgifter -
          </note>
          <note>
            ska man naturligtvis göra det. Men jag tycker att det är en sak
            för polismyndigheterna att titta på hur det ska gå till.
          </note>
          <note type="speaker">
            Anf. 127 MAUD EKENDAHL (m) replik:
          </note>
          <note>
            Fru talman! Margareta Sandgren kom med en kommentar till New
            York-modellen, som vi tog upp tidigare i debatten. Jag håller
            givetvis med om och instämmer i det som Margareta Sandgren sade
            om att brottsförebyggande arbete och problemorienterat arbete
            måste utvecklas mera. Men tyvärr har närpolisverksamheten, som
            skulle syssla med det här, inte möjligheten att göra det på många
            håll i landet, eftersom det råder en sådan polisbrist.
          </note>
          <note>
            När det gäller den här närpolisreformen och polisens arbetstider
            har man tittat på en del län, bl.a.
          </note>
          <note>
            Margareta Sandgrens Jönköpings län. Man hinner inte mer än att
            slå upp andra sidan i den bok som jag har i min hand förrän man
            kan konstatera att RRV:s granskning visar att det fortfarande
            finns betydande brister i polisarbetet. Man tar just upp detta
            med att man inte kan fylla den här funktionen.
          </note>
          <note>
            Margareta Sandgren stannade vid detta och ville inte på något
            sätt anamma New York-modellen. Jag fick en känsla av att Margareta
            Sandgren nästan viftade bort den. Då är min fråga: Har ni övergett
            den helt och hållet? Tycker ni inte att man skulle kunna ta det
            bästa i den modellen och använda och applicera på svenska förhållanden?
          </note>
          <note type="speaker">
            Anf. 128 MARGARETA SANDGREN (s) replik:
          </note>
          <note>
            Fru talman! Det första handlar om polisens resurser. Vi har varit
            inne på det, så det behöver jag inte upprepa. Jag vet också hur
            det ser ut i Jönköpings län.
          </note>
          <note>
            Jag vet att man inte hinner med på grund av att man kanske har
            utryckningsuppgifter eller andra uppgifter.
          </note>
          <note>
            Man hinner inte ägna så mycket tid åt detta. Det är besvärligt.
            Vi har sagt att vi måste återkomma till det i vårpropositionen
            och anvisa mer resurser.
          </note>
          <note>
            Jag har inte på något sätt viftat bort New Yorkmodellen. Jag
            vet inte varför Maud Ekendahl gör sina egna tolkningar från sin
            bänk av vad vi tycker och tänker här från talarstolen. Jag har
            absolut inte viftat bort den modellen. Det finns säkert en hel
            del i den.
          </note>
          <note>
            Men jag tror också att Rikspolisstyrelsen och polisväsendet över
            huvud taget är uppmärksamma på det som man kan ta till sig. Flera
            delegationer har varit och tittat på det här. Bl.a. har man kanske
            fastnat för hur man registrerar och analyserar var brott har begåtts,
            av vilka och vid vilka tidpunkter osv. Det finns säkert en hel
            del i detta. Däremot kan man inte anlägga New York-modellen i
            Sverige. Därtill har vi alldeles för olika situationer.
          </note>
          <note type="speaker">
            Anf. 129 MAUD EKENDAHL (m) replik:
          </note>
          <note>
            Fru talman! Man får ändå en känsla av det. Vi har ändå varit
            på resa dit och bör som politiker kunna ta ställning till vilka
            delar av New York-modellen som är bra för svenska förhållanden.
            Men ni har aldrig intresserat er för en sådan diskussion utan
            säger bara att man inte kan göra detta och att i stället Rikspolisstyrelsen
            ska titta på det här.
          </note>
          <note>
            Anser inte Margareta Sandgren att vi politiker ska tycka till
            och lägga fram förslag i sådana här frågor?
          </note>
          <note type="speaker">
            Anf. 130 MARGARETA SANDGREN (s) replik:
          </note>
          <note>
            Fru talman! Nej, jag tycker inte att politikerna i riksdagen
            ska ange exakt vilka metoder som polisen ska arbeta efter. Det
            finns säkert många bra metoder.
          </note>
          <note>
            Jag skulle vilja bolla tillbaka frågan, även om Maud
          </note>
          <note>
            Ekendahl inte har någon ytterligare replik och inte kan svara.
          </note>
          <note>
            Eftersom som vi kan vara överens om att vi inte helt kan applicera
            New York-modellen på Sveriges förhållanden, vill jag fråga Maud
            Ekendahl vilka metoder från New York-modellen hon skulle vilja
            överföra till Sverige.
          </note>
          <note type="speaker">
            Anf. 131 RAGNWI MARCELIND (kd) replik:
          </note>
          <note>
            Fru talman! Det kommer att bli intressant den dag när jag får
            möta Margareta Sandgren i opposition.
          </note>
          <note>
            Från regeringssidan säger hon här lite raljerande att oppositionen
            kommer med onödiga förslag, begär onödiga utredningar, som redan
            är på gång etc.
          </note>
          <note>
            Jag hoppas att Margareta Sandgren verkligen inser vad som är
            demokratins pelare. Tänk om oppositionen skulle vara tyst, inte
            skulle tycka någonting och inte komma med några förslag! Då skulle
            vi inte ha en demokrati. Jag undrar om Margareta Sandgren och
            Socialdemokraterna är ute efter att vi ska ha en diktatur.
          </note>
          <note>
            När det gäller vad polisen ska syssla med har kristdemokraterna
            under några år i opposition krävt en utredning. Vi har nu fått
            en majoritet för detta, och då protesterar Margareta Sandgren
            och säger att det onödigt. Kan Margareta Sandgren förklara för
            mig om Europagruppens rapport och Riksrevisionsverkets rapport,
            utvärderingar av polisens arbete som tydligt talar om att åtgärder
            behövs, är onödiga?
          </note>
          <note type="speaker">
            Anf. 132 MARGARETA SANDGREN (s) replik:
          </note>
          <note>
            Fru talman! Nej, jag tycker inte det. Jag säger ju att det pågår
            ett arbete inom polismyndigheten i
          </note>
          <note>
            Stockholms län, inom Rikspolisstyrelsen och på andra håll, där
            man tittar på polisens arbetsuppgifter och ser på vilka av dessa
            som kan överföras till andra myndigheter eller till personer som
            inte har polisutbildning.
          </note>
          <note>
            Rikspolisstyrelsen har redovisat detta arbete för regeringen,
            och resultatet kommer att behandlas. Det är mycket på gång. Man
            ska naturligtvis inte alltid säga nej till utredningar, men jag
            tycker att man där det pågår ett arbete inte behöver kräva ytterligare
            utredning. I betänkandet om polisfrågor, där ett antal motioner
            behandlas, begärs inte mindre än fem utredningar och framförs
            tre nya lagförslag, som också torde kräva utredningar.
          </note>
          <note>
            Jag menar att man kanske kunde balansera kraven något. Vi kommer
            att få behandla fler betänkanden som jag tror också kommer att
            kräva mer av utredningar. Dessa leder kanske inte alltid framåt
            utan kan ha en hämmande effekt på det utvecklingsarbete som pågår.
          </note>
          <note type="speaker">
            Anf. 133 RAGNWI MARCELIND (kd) replik:
          </note>
          <note>
            Fru talman! I rapporterna anförs att regeringen bör utreda vad
            polisen ska arbeta med.
          </note>
          <note>
            När det gäller San Diego-modellen hänvisar Margareta Sandgren
            till utskottstexten, där det heter att denna metod inte på något
            avgörande sätt skiljer sig från det som kännetecknar det svenska
            problemorienterade arbetssättet. Min fråga är då: Varför lyckas
            inte vi lika bra i Sverige med det problemorienterade arbetssättet
            som man t.ex. gör i San Diego? Det finns två alternativ. Om det
            är en organisationsfråga, varför säger Margareta Sandgren nej
            till att utreda organisationen? Om det inte är en organisationsfråga,
            är det en resursfråga, och i så fall undrar jag om Margareta
          </note>
          <note>
            Sandgren är beredd att säga att vi ska tillsätta mer resurser
            för att få det problemorienterade arbetet att fungera.
          </note>
          <note>
            Min talartid är snart slut, men jag vill också ta upp frågan
            att antalet handräckningsärenden på två år har trefaldigats i
            Jönköpings län. Kan Margareta Sandgren svara på om hon tror att
            det är en organisationsfråga eller beror på bristande resurser,
            dvs. på att det inte finns någon närpolis på plats när den skulle
            behöva ingripa, eftersom den är ute i handräckningsärenden för
            andra samhällsinstanser.
          </note>
          <note type="speaker">
            Anf. 134 MARGARETA SANDGREN (s) replik:
          </note>
          <note>
            Fru talman! Om Ragnwi Marcelind hade läst lite mer i betänkandet
            hade hon funnit att det där står att man i San Diego har arbetat
            på detta sätt i ganska många år. Jag kan också tänka mig att man
            i USA
          </note>
          <note>
            kanske ger mer resurser till polisen. Man har där inte inställningen
            att se samhället som en helhet med andra faktorer som är precis
            lika viktiga, som skola, vård, omsorg, fritid, kultur och annat
            som gör att människor får ett bra liv. Jag kan alltså tänka mig
            att det också är en resursfråga.
          </note>
          <note>
            Handräckningsuppgifterna har naturligtvis att göra med resurserna
            i samhället i övrigt, inom landstingen, inom kommunerna osv. Polisen
            är den sista länken i kedjan av dessa instanser och måste ställa
            upp med vissa handräckningsuppgifter, så att den har fått mer
            att göra. Det är illa, och det är sant att dessa kan skötas av
            andra.
          </note>
          <note type="speaker">
            Anf. 135 YVONNE OSCARSSON (v) replik:
          </note>
          <note>
            Fru talman! Jag skulle vilja ställa en fråga om polisens internutredningar.
            Margareta Sandgren säger att JK och andra instanser har studerat
            polisens utredningar och funnit att man inte behöver hysa någon
            oro för att de går till på ett felaktigt sätt. Vi tror kanske
            inte heller inom Vänsterpartiet att man behöver oroa sig för det.
            Det handlar inte om ett faktiskt problem, utan problemet gäller
            förtroendet hos de människor som anmäler poliser och som inte
            känner att de blir trodda. De känner i sin själ att det inte har
            gått riktigt till, eftersom polisen har varit med om att utreda
            sig själv.
          </note>
          <note>
            Vi ser detta som en förtroendefråga. De människor som inte känner
            sig vara trodda och tagna på tillräckligt allvar tappar kanske
            förtroendet också för de delar av rättsväsendet som inte har att
            göra med internutredningar.
          </note>
          <note type="speaker">
            Anf. 136 MARGARETA SANDGREN (s) replik:
          </note>
          <note>
            Fru talman! Man har inte funnit anledning att göra några grava
            anmärkningar mot de utredningar som har gjorts. Också Yvonne Oscarsson
            förstår väl att det när det gäller om det har använts mer våld
            än nöden kräver eller än vad man som polisman får använda finns
            ett väldigt svårt gränsland. De ärenden som leder till åtal går
            också upp till Personalansvarsnämnden, där de behandlas av allmänföreträdare.
            Personalansvarsnämnden yttrar sig innan domstolen har fattat sitt
            beslut. Ofta är det väl så att domstolen hellre friar. Det är
            möjligt att det förekommer att man tappar sitt förtroende i detta
            sammanhang.
          </note>
          <note>
            Man kan ändå peka på att anmälningsbenägenheten har ökat. Personer
            anmäler nu i betydligt högre grad om man anser sig ha blivit illa
            behandlad på ett eller annat sätt.
          </note>
          <note type="speaker">
            Anf. 137 YVONNE OSCARSSON (v) replik:
          </note>
          <note>
            Fru talman! Som Margareta Sandgren säger finns det här ett svårt
            gränsland, eftersom polisen faktiskt får använda våld och ibland
            gör det. Människor upplever att övervåld har begåtts, även om
            så kanske inte har skett. Vänsterpartiet har ingen anledning att
            påpeka eller anse att ärendena utreds på ett felaktigt sätt, utan
            jag vill upprepa att det här handlar om människors förtroende
            och människors sanna upplevelse av att ha blivit för våldsamt
            behandlade.
          </note>
          <note>
            Jag vill också göra en liten inbjudan till socialdemokraterna.
            Jag skulle när det gäller det brottsförebyggande arbetet vilja
            höra om Margareta Sandgren kan haka på oss när vi menar att man
            kanske måste börja i en annan ände. Det brottsförebyggande arbetet
            kan börja med arbete som inte i sig kan rubriceras som brottsförebyggande.
            Jag tänker bl.a. på att regeringen har talat om att man ska införa
            social kompetens som ett ämne inom skolans värld. Man vill stödja
            barn som har det svårt redan när de är små. Tillsammans måste
            vi hjälpas åt med att ge pengar till kommuner och landsting för
            att förebygga att vi år ut och år in ska behöva tala om att vi
            vill ha fler poliser för att stävja de brott som begås.
          </note>
          <note type="speaker">
            Anf. 138 MARGARETA SANDGREN (s) replik:
          </note>
          <note>
            Fru talman! I den senare delen har jag ingen annan uppfattning
            än Yvonne Oscarsson, och det har vi inte från Socialdemokraternas
            håll heller, utan vi tycker naturligtvis att detta är viktigt.
            Vi ser samhället som en helhet. Vi tycker att det är ytterst viktigt
            och ett fundament att man har bra levnadsvillkor och att barnen
            får en bra uppväxt med bra skola, bra vård och omsorg, bra boende
            osv. Det är oerhört mycket viktigare. Jag tror att i de klyftor
            som ändå breder ut sig i samhället så kan vi också se spår av
            kriminalitet, som har kommit just på grund av detta att några
            har och några andra inte har.
          </note>
          <note>
            Vad gäller det första som handlar om internutredningar så ska
            man i årsredovisningen ange vilka åtgärder som man har vidtagit,
            och vi får väl återkomma till det om det visar sig att det är
            precis så som man befarar från Vänsterpartiet.
          </note>
          <note type="speaker">
            Anf. 139 TASSO STAFILIDIS (v):
          </note>
          <note>
            Fru talman! Jag kommer att ta upp den del i justitieutskottets
            betänkande som behandlar den tvärpolitiska motionen So225, som
            bl.a. Barbro Westerholm var med om att skriva här i riksdagen
            under allmänna motionstiden.
          </note>
          <note>
            Tyvärr visas i vårt samhälle fortfarande en intolerans gentemot
            homosexuella, bisexuella och transpersoner, vilken bl.a. tar sig
            uttryck i trakasserier, våld och diskriminering. De hätska reaktionerna
            mot utställningen Ecce Homo, som vi i riksdagens homogrupp visade
            här i riksdagen för drygt ett år sedan, och det våld som riktats
            mot homosexuella och deras möteslokaler, inte minst under de senaste
            åren, talar sitt tydliga språk.
          </note>
          <note>
            Homofobi är samlingsbegreppet för de negativa reaktioner en del
            människor visar homosexuella.
          </note>
          <note>
            Homofobi beskrivs i nationalencyklopedin som en personlig, irrationell
            rädsla för homosexualitet, homosexuella människor eller egna homosexuella
            impulser. Även samhällets rädsla för och intolerans mot homosexuella
            kan kallas homofobi. Rädsla och okunskap ligger bakom homofobi.
            Det är därför nödvändigt att på olika vägar med kraft bekämpa
            de negativa attityder och felaktiga begreppsbildningar rörande
            homo- och bisexualitet som finns i samhället.
          </note>
          <note>
            Vår mening är att transvestiter, transsexuella och andra transgendergrupper
            självklart ska omfattas av samma skydd mot diskriminering och
            våld som homo- och bisexuella. Dessa grupper benämns just som
            transpersoner, som är ett vedertaget begrepp.
          </note>
          <note>
            Vi ledamöter från Socialdemokraterna, Vänsterpartiet, Folkpartiet,
            Miljöpartiet och Centern - ja, alla partier utom Kristdemokraterna
            och Moderaterna -
          </note>
          <note>
            som står bakom den här motionen skriver bl.a. så här om varför
            denna motion är så viktig: "Vi som parlamentariker i Sveriges
            riksdag vill medverka till att belysa och synliggöra situationen
            för människor med olika sexuell läggning och könstillhörighet."
            Detta är vårt ansvar.
          </note>
          <note>
            Fru talman! Jag hade ju hoppats att även justitieutskottets majoritet
            hade gjort fullt ut på samma sätt och synliggjort. Men så är det
            inte. Justitieutskottets majoritet har valt att göra det lätt
            för sig och samtidigt sälla sig till skaran av osynliggörare.
            Det jag pratar om är transfrågorna, som för första gången i historien
            lyfts upp i riksdagsmotioner med bl.a. krav på synliggörande och
            konkret handlande.
          </note>
          <note>
            Tyvärr har inte justitieutskottet uppmärksammat frågan, och jag
            kan inte låta bli att undra vad detta beror på. Saknas kunskapen
            och insikten om vad en transperson är? Eller vad beror det på
            att justitieutskottet valt att inte ens citera rätt ur vår motion,
            utan helt och hållet osynliggöra transpersonerna?
          </note>
          <note>
            Förtrycket mot homo- och bisexuella och transpersoner tar sig
            många olika former, alltifrån glåpord och nedsättande omdömen
            till grovt fysiskt våld och mord samt förstörelse av samlingslokaler.
          </note>
          <note>
            Eva Tiby vid kriminologiska institutionen vid
          </note>
          <note>
            Stockholms universitet lade i höstas fram en avhandling där hon
            visar att 27 % av tillfrågade homosexuella personer råkat ut för
            någon form av hot eller våld på grund av sin sexuella läggning.
            Homosexuella i
          </note>
          <note>
            Göteborg är värst utsatta. Här uppger 36 % av de tillfrågade
            att de utsatts för hot eller våld på grund av sin homosexualitet.
          </note>
          <note>
            I Norge kom i början av förra året en rapport där våldet mot
            homosexuella redovisas. Det är NOVA:s rapport från 1999. Enligt
            denna studie utsätts lesbiska kvinnor dubbelt så ofta för hot
            som kvinnor i den generella befolkningen. För män är hot ännu
            vanligare, tredubbelt så ofta. Vidare är de homosexuella männen
            mer oroliga än de lesbiska kvinnorna för att gå ut. Detta går
            stick i stäv mot vad som är fallet i den generella befolkningen.
            Iakttagelserna har lett till debatt i det norska stortinget om
            vilka åtgärder som behöver vidtas för att förebygga våld mot homosexuella.
          </note>
          <note>
            Vi känner inte till några motsvarande undersökningar vad gäller
            hot och våld mot transpersoner, men undersökningar av våld mot
            homosexuella har visat att det som provocerar angriparen oftast
            är vad man uppfattar som könsöverskridande klädsel eller beteende.
            Då transpersoner ofta skiljer sig ännu tydligare från mängden
            drabbas de troligen minst lika ofta som homo- och bisexuella personer.
          </note>
          <note>
            I maj 1999 möttes homo- och bisexuella studenter, Gaystudenterna
            i Sverige. Det skedde vid en konferens och en riksdag i Linköping,
            där polisen bedömde risken för oroligheter vara så stor att studenterna
            tvingades betala 30 000 kr för den vakthållning som polisen ansåg
            nödvändig för att kunna garantera säkerheten vid mötet. Redan
            att studenterna tvingades stå för dessa kostnader visar vilken
            diskriminering homo- och bisexuella utsätts för. Samhället ställer
            ju upp med betydligt större belopp när det gäller säkerheten vid
            t.ex. fotbollsmatcher, men här krävdes privata medel för att garantera
            en så grundläggande demokratisk rättighet: mötesfriheten.
          </note>
          <note>
            Det är oacceptabelt att våld, hot och diskriminering mot homo-
            och bisexuella och transpersoner är vardagliga företeelser i Sverige
            och i övriga världen.
          </note>
          <note>
            Att vara en person med utländskt ursprung och homoeller bisexuell
            i Sverige är att vara utsatt för dubbelt förtryck. Man möter dels
            intolerans, rasism och främlingsfientlighet som människor i Sverige
            visar personer med utländskt ursprung, dels den intolerans mot
            homosexualitet som såväl svenskar som de egna landsmännen kan
            visa. Jag vill poängtera att det nazistiska våldet i synnerhet
            riktas mot homosexuella.
          </note>
          <note>
            Därför måste arbetet med att bekämpa våld, hot och diskriminering
            mot homo- och bisexuella och transpersoner bedrivas på ett tydligt
            och kraftfullt sätt. Här kommer polisväsendet in. En konkret åtgärd
            vore att låta brott och våldshandlingar riktade mot dessa grupper
            utredas av specialutbildad personal som har en mer ingående kännedom
            om homo- och bisexualitet och om transproblematiken än polisen
            och som därmed har bättre förutsättningar att se mönstren i brotten.
          </note>
          <note>
            Och det är just detta som tas upp i reservation 14, där Vänsterpartiet
            tillsammans med Folkpartiet och
          </note>
          <note>
            Miljöpartiet ser det som väldigt angeläget att åstadkomma ett
            bättre skydd genom t.ex. särskilda handläggare inom polisen.
          </note>
          <note>
            En annan åtgärd är insatser för att förebygga de brott och det
            våld som riktas mot homo- och bisexuella och transpersoner. Det
            kan t.ex. handla om bättre samarbete mellan polis, homosexuellas
            organisationer, kommuner, lokala brottsförebyggande råd etc.
          </note>
          <note>
            Utskottet säger i sin motivering att man i utskottet inte är
            övertygade om att särskilda utredningsmän inom polisen generellt
            är det bästa sättet att tackla problemet. Nej, men det vore inte
            dumt att tala om hur justitieutskottets majoritet hade tänkt sig
            att tackla problemet, för justitieutskottet har ett ansvar för
            dessa frågor.
          </note>
          <note>
            Naturligtvis handlar detta med särskilda handläggare om en lösning
            som sedan bör ingå i vad alla poliser ska klara av att utreda.
            Detta återfinner man i regleringsbreven för år 2000 åt bl.a. Rikspolisstyrelsen.
            Där står under rubriken uppdraget bl.a. följande:
          </note>
          <note>
            "Rikspolisstyrelsen skall, som ett led i kampen mot brott med
            rasistiska, främlingsfientliga eller homofobiska inslag, upprätta
            en strategi för att säkerställa att personalen har god kunskap
            om grunden för dessa brott och om situationen för de grupper som
            utsätts för dem. I arbetet ska kunskapsstrategier som har utarbetats
            enligt regeringsbeslutet den 23 juni 1999
          </note>
          <note>
            beaktas. Utbildningsinsatser som ingår eller följer av strategin
            bör, där så är lämpligt, samordnas med övriga myndigheter inom
            rättsväsendet. Strategin skall redovisas till regeringen senast
            den 15 juni 2000".
          </note>
          <note>
            I betänkandet kan man se i inledningen att utskottets majoritet
            valt en skrivning där man talar om s.k. homofobiska brott. Det
            är inte så att det är s.k.
          </note>
          <note>
            homofobiska brott. Det är ett vedertaget uttryck som även regeringen
            använder, dvs. homofobiska brott.
          </note>
          <note>
            Regeringen ska ha fullt beröm för sina utmärkta regleringsbrev
            där den på ett kraftfullt sätt visar handlingskraft mot bl.a.
            homofobiska brott. Det gäller inte bara polisväsendets regleringsbrev
            utan också åklagarorganisationens, domstolsväsendets, kriminalvårdens,
            Brottsoffermyndighetens, Brottsförebyggande rådets och Rättsmedicinalverkets
            regleringsbrev, där man återfinner samma skrivningar. Här är det
            beröm till regeringen.
          </note>
          <note>
            Men vi får inte glömma bort att detta uppdrag är nytt och att
            myndigheternas strategier ska redovisas till regeringen senast
            den 15 juni i år. Det ska för övrigt bli spännande att ta del
            av dessa strategier. Det tar således tid innan organisationen
            hunnit anpassa sig till uppdraget. Till dess är det viktigt att
            Sveriges riksdag reagerar med samma kraft som regeringen väljer
            att göra mot våldet. Därför finns också den reservation som Vänsterpartiet,
            Miljöpartiet och
          </note>
          <note>
            Folkpartiet har gjort.
          </note>
          <note>
            Det är också beklagligt att transpersoner uttryckligt undantas
            från skyddet mot diskriminering på grund av homosexuell läggning.
            Med undantaget ger man, motivet till trots, genom den nuvarande
            skrivningen mer eller mindre signaler att transvestiter, transsexuella
            och andra transpersoner faktiskt får diskrimineras. I betänkandet
            tar justitieutskottet just upp denna bestämmelse i 16 kap. 9 §
            i brottsbalken.
          </note>
          <note>
            Men återigen, fru talman, varför missar justitieutskottet just
            transpersonerna?
          </note>
          <note>
            Fru talman! Det är även intressant att justitieutskottet valt
            att ta med en fråga som ställts till justitieministern. Frågan
            tar upp att införa homosexuella i bestämmelsen om hets mot folkgrupp,
            vilket justitieministern har svarat på. Det handlar alltså om
            en grundlagsfråga och ett helt annat yrkande i den tvärpolitiska
            motionen än de yrkanden som tas upp i det här betänkandet.
          </note>
          <note>
            Fru talman! Med detta vill jag yrka bifall till reservation nr
            14.
          </note>
          <note type="speaker">
            Anf. 140 MARGARETA SANDGREN (s) replik:
          </note>
          <note>
            Fru talman! Det är glädjande att Tasso Stafilidis nu är nöjd
            med det som regeringen har skrivit i regleringsbrev och annat.
            Det visar på att den socialdemokratiska regeringen ändå har tagit
            dessa frågor på största allvar och att man ämnar att göra någonting
            åt det. Att man kräver en återrapportering redan i juni månad
            visar också på det.
          </note>
          <note>
            Jag vill också peka på att en utredning är tillsatt som ska ta
            upp just den fråga som Tasso Stafilidis berör. Det står också
            i betänkandet. Det finns samtidigt en särskild utredare som ska
            titta på olaga diskriminering. Så visst görs det en del.
          </note>
          <note>
            Där vi inte delar Tasso Stafilidis och övriga motionärers synpunkter
            är att man ska ha en särskild brottsutredare för dessa frågor.
            Vi är lite skeptiska till att man ska specialisera det. Det är
            inte det enda krav som har kommit på specialisering när det gäller
            brottsutredare. Det finns sådana krav också på andra områden.
            Vi tycker att det är en kunskap och kompetens som ska finnas i
            hela poliskåren.
          </note>
          <note type="speaker">
            Anf. 141 TASSO STAFILIDIS (v) replik:
          </note>
          <note>
            Fru talman! Det är helt riktigt att regeringen ska ha beröm.
            Den har gjort ett väldigt bra arbete. Det är första gången som
            det finns skrivningar i budgetpropositionen om de homofobiska
            brotten. Regeringen har också tagit väldigt allvarligt på detta
            och ser kopplingarna till det nazistiska våldet som främst riktas
            om homosexuella. Där är vi överens.
          </note>
          <note>
            Jag har full respekt för den bedömning som justitieutskottets
            majoritet har valt att göra. Vi kan trots det inte blunda för
            de fall som uppstår och den okunskap som återfinns i polisväsendet.
            Det behövs kunskap, och polisväsendet är också berett att ta till
            sig den kunskapen. Men fram till dess att den har nått ut i hela
            organisationen måste även Sveriges riksdag och justitieutskottet
            ta det ansvar som regeringen nu tar för en långsiktig lösning.
          </note>
          <note>
            Visst kan man se det som att det kanske är onödigt med särskilda
            utredare. Men vi ser det trots allt som viktigt, eftersom människor
            far illa. Precis innan nyårsafton var det en homosexuell man som
            blev nedstucken med kniv utanför sin bostad här i Stockholm. Vi
            har flera fall. Jag har här en lista med ett trettiotal personer
            som har blivit knivhuggna eller mördade på grund av sin homosexualitet,
            inte minst ishockeyspelaren Peter Karlsson som blev mördad med
            64 hugg.
          </note>
          <note type="speaker">
            Anf. 142 MARGARETA SANDGREN (s) replik:
          </note>
          <note>
            Fru talman! Det har blivit känt på senare år. Man har kanske
            inte tidigare känt till att det var på grund av sin homosexualitet
            eller annan sexuell läggning som dessa personer blev trakasserade,
            utsatta för övergrepp och annat och kanske också mord i vissa
            fall.
          </note>
          <note>
            Vi behöver förbättra våra kunskaper. Det är riktigt. Men samtidigt
            har vi, Tasso Stafilidis, ställt oss bakom regeringens budgetproposition,
            i vilken det också framgår att detta är prioriterade brott som
            ska åtgärdas. Regeringen har också vidtagit de åtgärderna i regleringsbreven.
          </note>
          <note>
            Vi behöver som sagt förbättra våra kunskaper. Det är en process.
            Vi jobbar på så fort vi kan för att förbättra situationen också
            för denna grupp.
          </note>
          <note type="speaker">
            Anf. 143 TASSO STAFILIDIS (v) replik:
          </note>
          <note>
            Fru talman! Det Margareta Sandgren tar upp är glädjande. I varje
            fall har majoriteten i riksdagen ställt sig bakom budgetpropositionen
            och skrivningarna vad gäller det aktiva deltagandet och kraftsamlingen
            mot de homofobiska brotten.
          </note>
          <note>
            Jag måste samtidigt återupprepa min fråga om hur utskottet har
            behandlat frågan om tranpersonerna. Det är trots allt första gången
            som dessa frågor tas upp i motioner i riksdagen. Det är två motioner.
            Det är en enskild motion av Barbro Westerholm som enbart handlar
            om transsexuellas rättigheter och sedan den tvärpolitiska motionen
            där vi lyfter fram problematiken som transpersonerna utsätts för.
          </note>
          <note>
            Vad beror det på att justitieutskottet inte i sina skrivningar
            ens har nämnt att vi faktiskt har med detta i våra yrkanden? Finns
            det inte någon kunskap i utskottet? Vad beror det på att ni helt
            och håller valt att osynliggöra transpersonerna?
          </note>
          <note>
            Tredje vice talmannen anmälde att Margareta
          </note>
          <note>
            Sandberg inte hade rätt till ytterligare replik.
          </note>
          <note type="speaker">
            Anf. 144 GÖRAN LINDBLAD (m):
          </note>
          <note>
            Fru talman! Jag vill först tacka för utskottets relativt välvilliga
            behandling av min motion Ju214.
          </note>
          <note>
            Det är glädjande att Rikspolisstyrelsen nu tagit initiativ till
            en samverkan med Försvarsmakten. Det är vidare utmärkt att man
            äntligen är beredd att pröva modern teknik vad avser kartor. GPS-markering
            under eftersökningar vore naturligtvis också ett väldigt stort
            steg framåt.
          </note>
          <note>
            Jag kan också glädja mig åt att internationella erfarenheter
            nu kommer att kunna tillämpas även i
          </note>
          <note>
            Sverige.
          </note>
          <note>
            Fortfarande finns det dock påtagliga brister att åtgärda. Jag
            ställde en fråga till riksdagens utredningstjänst angående statistiken
            över försvunna personer, frekvensen av återfunna samt vilka metoder
            som använts vid eftersökningen. Det visade sig att statistik i
            stort sett saknas. Man har dock nu tagit fram en ny blankett att
            användas vid eftersökning enligt räddningstjänstlagen.
          </note>
          <note>
            Jag hoppas verkligen att den nya statistiken med den nya blanketten
            kommer att göra det möjligt att utvärdera vilka metoder som fungerar
            vid olika typer av eftersökningar. Såväl rent medmänskliga som
            ekonomiska hänsyn talar för att man ska använda den effektivaste
            metoden vid varje tillfälle.
          </note>
          <note>
            Fru talman! Som en hjälp på vägen när det gäller utvärderingar
            har jag nu precis erhållit slutrapporten, jag har den här, från
            polisen i Essex. Rapporten behandlar främst olika metoder att
            med hund hitta försvunna personer. Den behandlar olika modeller
            för träning av hundar likväl som erfarenheter med olika hundraser.
          </note>
          <note>
            Essexpolisen började samtidigt träna två blodhundsvalpar och
            två schäfervalpar. Träningen genomfördes på samma sätt, med s.k.
            scent article. Det betyder att hunden får lukta, scent betyder
            "vittring"
          </note>
          <note>
            här, på något föremål. Samtliga fyra hundar tränades alltså på
            samma sätt. Studien gjorde helt inom den ordinarie verksamheten
            hos Essexpolisen. Samtliga spåruppdrag gällde verkliga försvunna
            personer eller brottslingar på rymmen eller på flykt från brottsplats.
          </note>
          <note>
            Resultaten är mycket intressanta. För det första visar det sig
            inte överraskande att blodhundarna redan som mycket små var helt
            överlägsna de vältränade hundarna av andra raser. För det andra,
            och det var något mer överraskande, visade det sig att de två
            schäfervalparna tidigt utvecklade en förmåga till spårning som
            var vida överlägsen de vanliga, vältränade tjänstehundarnas. Dock
            nådde de inte riktigt upp till blodhundarnas förmåga. Det förefaller
            alltså helt klarlagt att inte bara medfödda skillnader utan även
            träningsmetoderna har en avgörande betydelse för resultatet.
          </note>
          <note>
            Fru talman! Rapporten rekommenderar följande konkreta åtgärder:
            För det första att scent articlemetoden används vid träning av
            såväl ordinarie tjänstehundar som speciella trailing hounds. För
            det andra att alla befintliga tjänstehundar omskolas med en scent
            article-metod. För det tredje att standardbehörigheten för polishundar
            alltid ska innehålla träning på hårt underlag, underlag kontaminerat
            med andra vittringar samt operationella svårigheter.
          </note>
          <note>
            För det fjärde att alla polishundstävlingar ska göras om så att
            man tävlar även med scent articlemetoden. För det femte att en
            nationell standard utformas så att spårande hund kan användas
            som bevisning i domstol. För det sjätte att en speciell organisation
            bildas för att bevaka och vidareutveckla spårning med scent article.
          </note>
          <note>
            För det sjunde, slutligen, rekommenderar Essexpolisen kraftfullt
            att inrikesdepartementet i London överväger att till alla polismyndigheter
            som specialister tillhandahålla blodhundar.
          </note>
          <note>
            Fru talman! Avslutningsvis vill jag uppmana alla intresserade
            som vill ta del av den här rapporten att ta kontakt med mig så
            kan jag lämna eller sända över den. Med en "Shakespearesk" ordlek
            kallar man den
          </note>
          <note>
            Scent to jail.
          </note>
          <note type="speaker">
            Anf. 145 ROLF ÅBJÖRNSSON (kd):
          </note>
          <note>
            Fru talman! Jag skulle bara vilja göra ett förtydligande när
            det gäller reservation 12, Polisens interna utredningar. Där har
            Vänsterpartiet och Miljöpartiet uttryckt en avvikande mening beträffande
            det sätt på vilket de interna polisutredningarna äger rum när
            poliser har begått brott. Vi har tidigare varit med på den här
            typen av reservationer, och jag tror faktiskt att partiet fortfarande
            har den grundinställningen att det inte är helt bra om det är.
          </note>
          <note>
            Det behöver ju inte betyda att det i sak är bristfälligt, det
            arbete som utförs inom polisväsendet. Det här är ju ytterst en
            förtroendefråga. Allmänheten måste ha fullt förtroende för att
            det här går rätt till. Då får man respektera att det inte räcker
            med att man gör interna utredningar inom väsendet och konstaterar
            att det här fungerar på ett tillfredsställande sätt. Det är alldeles
            uppenbart att det inte räcker.
          </note>
          <note>
            Man måste vidta vissa förtroendeåtgärder. Då är kanske det som
            är angivet i reservationen en rimlig väg. Det behöver inte vara
            den enda vägen. Jag tror att det avgörande elementet är att man
            i det här hänseendet tillför utredningsväsendet personer som är
            helt oberoende eller fristående från polisen. Det gäller egentligen
            åklagare också. Åklagare och poliser kör mentalt ihop. Det är
            ungefär samma gäng. Det måste alltså in något annat element för
            att man ska få den här tilltron.
          </note>
          <note>
            Med den markeringen hoppas jag att vi har förtydligat oss.
          </note>
          <note type="speaker">
            Anf. 146 YVONNE OSCARSSON (v):
          </note>
          <note>
            Fru talman! Jag vill bara tacka Rolf Åbjörnsson för hans instämmande
            i mitt tidigare inlägg. Jag tycker att det är glädjande att kristdemokraterna
            ansluter sig till vår reservation. Tack för det!
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 16 februari.)
          </note>
          <note>
            9 § Straffrättsliga frågor
          </note>
          <note>
            Föredrogs justitieutskottets betänkande 1999/2000:JuU7
          </note>
          <note>
            Straffrättsliga frågor.
          </note>
          <note type="speaker">
            Anf. 147 JEPPE JOHNSSON (m):
          </note>
          <note>
            Fru talman! Den 30 november förra året hade våra fyra största
            dagstidningar ett gemensamt reportage.
          </note>
          <note>
            Det gav en skrämmande bild av hotet mot demokratin. En av rubrikerna
            löd så här: Våldet skrämmer till tystnad. Och det handlar inte
            bara om hot från mcgäng och de nazistiska organisationerna. Rädslan
            att vittna och att anmäla, att ställa upp på rättvisans sida,
            håller på att breda ut sig i hela samhället. Detta är mycket allvarligt
            och oroande.
          </note>
          <note>
            Några veckor före jul blev en ung grabb i tjugoårsåldern utan
            anledning nedsparkad och skadad i sin axel. Händelsen inträffade
            i centrala Sölvesborg, i min hemkommun. Sölvesborg är som säkert
            hela kammaren känner till en ganska liten stad. Det är en av landets
            mindre kommuner. Det fanns ett vittne som var berett att ställa
            upp och vittna om händelsen.
          </note>
          <note>
            Men offret vågade inte anmäla!
          </note>
          <note>
            Våld och hot om våld sprider sig långt ned i åldrarna. Rädslan
            att ingripa och vittna håller på att sprida sig som en cancersvulst
            i hela samhället från ungdomarna på stan till oss medelålders
            och äldre, till arbetsplatser och skolor där man blundar eller
            inte lägger sig i då människor mobbas. Detta är mycket allvarligt.
            Det är ett hot både mot rättssäkerheten och mot vår demokrati.
          </note>
          <note>
            Fru talman! Antalet brottsoffer måste minska. Det är viktigt
            att samhället markerar att man står på brottsoffrens sida. Det
            kräver naturligtvis att rättsväsendet har tillräckliga resurser,
            och här brister det i dag. Men det handlar också om hur resurserna
            används och om vilket civilkurage som vi vanliga medborgare, unga
            såväl som äldre, har och vågar ha.
          </note>
          <note>
            Vi moderater har länge argumenterat för att övergrepp i rättssak
            och mened ska bedömas som lika allvarligt. Båda brotten utgör
            allvarliga angrepp såväl mot rättssamhället som mot enskilda.
            Kan vi inte bromsa och stävja de här tendenserna hotas grunden
            för vårt rättssamhälle. Lagstiftning och straffskalor måste ge
            signalen att det är viktigt och rätt att ställa upp och vittna,
            och att rättssamhället ställer upp för vittnen och för dem som
            vågar anmäla brott.
          </note>
          <note>
            Det känns därför som att vi i dag tar ett litet steg på vägen
            då utskottets majoritet trots reservation från socialdemokrater
            och vänsterpartister ställer sig bakom förslaget att ge regeringen
            till känna att de båda brotten mened och övergrepp i rättssak
            ska ha samma straffvärde. Det är bara att beklaga att vi inte
            kunde få ett enigt utskott på den här punkten.
          </note>
          <note>
            Fru talman! Jag övergår nu till att kortfattat kommentera några
            av de reservationer och särskilda yttranden som vi moderater lagt
            i det här betänkandet. I
          </note>
          <note>
            betänkandet behandlas en motion om den s.k. sexköpslagen. Då
            denna lag antogs av riksdagen reserverade vi moderater oss. Vi
            har hittills inte haft anledning att ändra ståndpunkt i frågan.
            Vår uppfattning då lagen antogs var att den var mer symboliskt
            betingad.
          </note>
          <note>
            Vi har fortfarande den uppfattningen, och vi tycker att det är
            fel att bemöta sociala problem med kriminalisering.
          </note>
          <note>
            Dessutom innebär lagen att endast en av parterna, köparen, kriminaliseras,
            vilket måste anses som ganska märkligt och svårt att förstå. Det
            är lagligt att bjuda ut en sexuell tjänst men inte att köpa den.
            Förnuftsmässigt och moraliskt är denna tingens ordning mycket
            svår att förstå. Det är alltså tillåtet att inbjuda till ett brott,
            att bjuda ut en sexuell tjänst, men att köpa den tjänst som bjuds
            ut är straffbart. Vi har ingen motion i denna fråga, men vi har
            markerat vår uppfattning i ett särskilt yttrande.
          </note>
          <note>
            Fru talman! Moderata samlingspartiet avvisade lagen om ansvar
            för elektroniska anslagstavlor, den s.k. BBS-lagen. Lagen ålägger
            innehavaren av en elektronisk anslagstavla att under straffansvar
            dels hålla uppsikt över innehållet i meddelanden som sänts till
            anslagstavlan, dels sålla bort och förhindra vidare spridning
            av sådana meddelanden som utgör brott enligt vissa särskilt angivna
            brottsbalksregler.
          </note>
          <note>
            För att förstå det orimliga i den här lagen kan det vara lämpligt
            med en liten och mycket kort liknelse.
          </note>
          <note>
            Det är lika orimligt att hävda att en kaféägare ska hålla uppsikt
            över det som sägs inne i kafélokalen som att hävda att en systemadministratör
            ska hålla uppsikt över det som yttras på BBS:en. Vi anser att
            lagen om ansvar för elektroniska anslagstavlor bör upphävas. Det
            verkar som om de som står bakom lagen inte helt insett hur den
            nya tekniken faktiskt fungerar, även om vi i den här kammaren
            använder den dagligen. En berättigad fråga till er som står bakom
            lagen är om ni känner till något fall där lagen kommit till praktisk
            användning. Och i så fall har ni alla möjligheter att redovisa
            det i fortsättningen av denna debatt.
          </note>
          <note>
            Fru talman! Samhället måste stå på brottsoffrets sida. Det upprepar
            jag gärna många gånger. Svårigheten att delge vissa misstänkta
            gärningsmän innebär kostnader och merarbete för rättsväsendet,
            men ännu allvarligare är det att det orsakar onödigt lidande för
            brottsoffren. I vissa fall har det gått så långt att misstänkta
            brott hunnit preskriberas på grund av att gärningsmannen har hållit
            sig undan delgivning. Detta är stötande.
          </note>
          <note>
            Ett sätt att komma till rätta med nuvarande förhållanden vore
            att ändra delgivningsreglerna så att den misstänkte skulle anses
            delgiven och preskriptionen därmed bruten redan när den misstänkte
            delges förundersökningsprotokollet. Vår uppfattning i denna fråga
            har vi redovisat i reservation 17 i detta betänkande.
          </note>
          <note>
            Fru talman! Vi moderater, i likhet med utskottets majoritet,
            anser att livstidsstraffet ska vara kvar som påföljd för särskilt
            grova brott. En minoritet av utskottets ledamöter vill avskaffa
            livstidsstraffet, vilket har markerats i en del reservationer.
          </note>
          <note>
            Vi moderater anser dessutom att livstids fängelse ska införas
            i straffskalan för grovt narkotikabrott.
          </note>
          <note>
            Narkotikabrottslingar profiterar hänsynslöst på andra människors
            olycka och beroende. Lagens strängaste straff, livstids fängelse,
            bör därför kunna ingå i straffskalan för grova narkotikabrott.
          </note>
          <note>
            I detta sammanhang vill jag ta upp att en enig riksdag hösten
            1998 hade en annan uppfattning då det gällde livstids fängelse.
            En enig riksdag ställde sig bakom att straffskalan för brotten
            olovlig kärnsprängning och olovlig befattning med minor skulle
            omfattas av livstids fängelse. Har ni ändrat er nu när det gäller
            livstids fängelse även då det gäller dessa brott?
          </note>
          <note>
            Det står nämligen inte något undantag i era reservationer. Jag
            utgår från att ni i era anföranden redovisar er inställning i
            den här frågan. Man har naturligtvis rätt att ändra sig efter
            hösten 1998. Man borde ju ha tagit med det i sina motioner.
          </note>
          <note>
            Fru talman! En mycket stor andel av alla brott begås av ett mindre
            antal brottslingar. Vi har fått en kategori brottslingar som närmast
            kan klassas som yrkesförbrytare. Ett av skälen till detta anges,
            bl.a. av många polismän, vara den s.k. mängdrabatten vid många
            brott. Har en brottsling begått ett antal brott som renderar ett
            visst straff, vet han att straffet blir oförändrat eller bara
            obetydligt längre även om han skulle begå ytterligare brott av
            samma typ.
          </note>
          <note>
            Om ett grovt brott normalt leder till ett års fängelse, så leder
            fem liknande brott till bara en minimal straffskärpning. Och det
            förekommer, som ni alla känner till, att brottslingar begår brott
            under sin permission och att detta inte alltid föranleder straffskärpning.
            Det förekommer också att brottslingar begår ytterligare brott
            i väntan på sin rättegång och att detta bara resulterar i en mycket
            liten ytterligare påföljd om ens någon.
          </note>
          <note>
            Att ta bort eller kraftigt minska mängdrabatten ger flera goda
            effekter. Det skulle sända en tydlig signal från samhället att
            ytterligare brottslighet inte accepteras. Det skulle dessutom
            leda till att färre brott begås och därmed till färre brottsoffer.
          </note>
          <note>
            Vi moderater har tidigare väckt förslag om att mängdrabatten
            ska avskaffas eller användas mer restriktivt. Det är tyvärr endast
            de moderata ledamöterna som har ställt sig bakom kravet. Och detsamma
            gäller tyvärr i dagens betänkande. Detta är olyckligt, inte för
            mig, inte för moderaterna utan för alla de som i framtiden riskerar
            att bli brottsoffer.
          </note>
          <note>
            Fru talman! Avslutningsvis vill jag yrka bifall till den första
            reservationen där vi moderater finns med, nämligen reservation
            14. Samtidigt vill jag påpeka att vi naturligtvis står bakom alla
            moderata reservationer och särskilda yttranden.
          </note>
          <note type="speaker">
            Anf. 148 ALICE ÅSTRÖM (v):
          </note>
          <note>
            Fru talman! I det här betänkandet behandlas straffrättsliga frågor
            och motioner från allmänna motionstiden, vilket gör att den här
            debatten kommer att spänna över ett ganska vitt område. Det kommer
            att göra att debatten inte alltid är så lätt att följa för åhörarna,
            eftersom vi byter från ämne till ämne.
          </note>
          <note>
            Fru talman! Jag tänker ta upp ett par av de reservationer som
            Vänsterpartiet har i detta betänkande.
          </note>
          <note>
            Den första reservationen som jag vill beröra är reservation 2
            om asylsökande och invandrade kvinnors situation. Vi vet i dag
            att många av de asylsökande kvinnorna som inte har fått uppehållstillstånd
            i Sverige och som också väntar sig en utvisning håller sig gömda.
            Vi vet att många av dem jobbar svart hos arbetsgivare som utnyttjar
            deras situation - om de blir upptäckta kommer de att bli utkastade.
            Vi vet att väldigt många av dessa kvinnor blir sexuellt utnyttjade,
            misshandlade och lever under ganska vidriga förhållanden. Men
            dessa kvinnor vågar i dag inte vända sig till polis för att göra
            en anmälan eller vända sig till rättsväsendet för att få hjälp,
            eftersom de faktiskt befinner sig olagligt i Sverige. Man skulle
            kunna säga att de kanske får skylla sig själva och att det är
            bättre att ge sig till känna hos polisen och i så fall bli utvisad.
            Men många av dessa kvinnors situation är mycket svår.
          </note>
          <note>
            För att kunna belysa denna problematik och för att ändå kunna
            försöka hitta någon lösning för att se till att vi inte har en
            grupp som lever här i Sverige, oavsett om den lever här olagligt
            eller inte, och blir så utsatt och så utnyttjad som många av dessa
            kvinnor blir. Därför har vi i en motion väckt ett förslag om att
          </note>
          <note>
            Sexualbrottskommittén bör belysa den här problematiken och att
            kommittén bör få ett tilläggsdirektiv för att även ta med denna
            problematik. Tyvärr är det bara
          </note>
          <note>
            Vänsterpartiet i justitieutskottet som har ansett denna fråga
            vara viktig att driva. Det tycker vi är synd, därför att oavsett
            på vilka grunder som dessa kvinnor är här så måste vi ändå i Sverige
            se till att ingen kvinna ska behöva utstå misshandel och sexuella
            övergrepp utan att vi på något sätt ska kunna skydda dem och kunna
            ge dem hjälp.
          </note>
          <note>
            Nästa reservation som jag tänkte ta upp handlar om försäljning
            av sexuella tjänster. Jeppe Johnsson berörde också det absurda
            i denna lagstiftning. Moderaterna säger att det är fel att kriminalisera
            ett socialt problem. Jag tycker att det är ett ganska intressant
            resonemang från moderaterna om vad som är ett socialt problem.
          </note>
          <note>
            Vi i Vänsterpartiet blir ganska ofta angripna när vi säger att
            det är en felaktig väg att kriminalisera själva missbrukaren,
            själva narkomanen, i dennes missbruk.
          </note>
          <note>
            Vi anser nämligen att det här är ett socialt problem.
          </note>
          <note>
            Där blir vi alltså ofta ganska hårt angripna från Moderaterna
            som menar att vi inte ser allvarligt på missbruksproblemen och
            att vi inte ser tillräckligt allvarligt på narkotikan och narkotikafrågorna.
            Vi skulle inte tillräckligt vilja bekämpa sådant.
          </note>
          <note>
            När moderaterna använder det resonemanget i fråga om prostitution
            blir det ganska intressant. Innebär det att jag egentligen kan
            anklaga er moderater för att inte ta tillräckligt seriöst på detta
            med att män köper kvinnors kroppar - alltså på att det existerar
            i ett land att man kan köpa en annan människas kropp?
          </note>
          <note>
            Det är nog inte riktigt så Moderaterna menar men ibland är det
            intressant att tänka över vilket resonemang som används i olika
            frågor.
          </note>
          <note>
            Vi i Vänsterpartiet är väldigt positiva till att den här lagstiftningen
            kommit till stånd. Senast i måndags besökte jag Prostitutionsgruppen
            i Göteborg. Tidigare, före lagstiftningen, hade man över 300 gatuprostituerade.
            I dag har man knappt 100. Men viktigast av allt är att man ser
            att det är en minskad tillströmning av unga flickor. Sedan vet
            vi att det här också finns på Internet och att det finns prostitution
            inomhus men detta har alltid funnits. Hos de grupper som arbetat
            med frågan mycket länge och som har kartlagt detta har det här
            inte varit ett problem som inte har existerat - att prostitutionen
            varit dold eller att det inte har funnits på Internet. Det har
            alltså också funnits men man har kunnat sätta in åtgärder vad
            gäller den grova gatuprostitutionen. Detta är en framgång.
          </note>
          <note>
            Sedan vill jag lyfta fram en av de, som vi i Vänsterpartiet tycker,
            viktigaste reservationerna. Det gäller livstidsstraffet. Varför
            vill vi ha en utredning där man egentligen ska ha som målsättning
            att avskaffa livstidsstraffet? Ja, det finns två mycket tydliga
            skäl.
          </note>
          <note>
            Det ena skälet är egentligen strikt juridiskt men det är också
            att se i ett rättssäkerhetsperspektiv. Det handlar om att skilja
            den lagstiftande makten från den dömande makten, om att man inte
            på något sätt får sammanblanda dessa två. När det gäller det hårdaste
            straffet som vi har i Sverige är det just fråga om denna sammanblandning.
            Domstolarna dömer men trots allt är det sittande regering som
            sedan genom nådeinstitutet de facto kommer att bestämma hur pass
            lång strafftiden ska vara. Det här är en farlig sammanblandning
            och något som dessutom definitivt bör undvikas eftersom det gäller
            det allvarligaste straffet som finns i ett land. Bara i det perspektivet
            bör man faktiskt se över det här och göra en ändring.
          </note>
          <note>
            Det andra skälet har att göra med vad som händer med straffet
            i sig. Detta är ganska intressant när man går in och tittar närmare
            på det. Vi här i riksdagen har ju egentligen inte en enda gång
            diskuterat eller debatterat och inte heller skärpt straffskalor
            eller förändrat någonting.
          </note>
          <note>
            Vad har då hänt med livstidsstraffet under tio år?
          </note>
          <note>
            Ja, 1989 hade vi 26 livstidsdömda i Sverige. Nu vid årsskiftet
            hade vi 101 livstidsdömda - alltså en ökning med 300 %.
          </note>
          <note>
            Då kan man fråga sig: Har brottsligheten i Sverige ökat på motsvarande
            sätt? Har antalet mord i Sverige ökat med 300 % eller har den
            grova våldsbrottsligheten ökat? Nej. BRÅ:s siffror kom häromdagen.
          </note>
          <note>
            Våldsbrottsligheten har ökat med 40 % under 90-
          </note>
          <note>
            talet, så där ser man att benägenheten att använda sig av livstidsstraffet
            har ökat. Men viktigast av allt är att titta på hur långa strafftiderna
            är. För tio år sedan fick man nåd när man suttit fängslad i ungefär
            sju-nio år.
          </note>
          <note>
            Då fick man straffet tidsbestämt. Tidsbestämningen gällde något
            mellan 12 och 14 år. I dag har de flesta av de här personerna
            inte ens fått straffet tidsbedömt.
          </note>
          <note>
            Vi kan titta på perioden 1995-1996 och på dem som fick straffet
            tidsbestämt. Var hamnade man då?
          </note>
          <note>
            Ja, det låg någonstans mellan 14 och 23 år. De som i dag suttit
            fängslade längst, utan att ha fått straffet tidsbestämt, har suttit
            inne i drygt 21 år. Den som suttit fängslad längst efter det har
            alltså suttit fängslad i 18 år utan att få straffet tidsbestämt.
            När det gäller de senaste tidsbestämda straffen handlar det om
            24 år.
          </note>
          <note>
            Vidare ligger ett på 19 år och ett på 18 år. Vi ser en enorm
            ökning i strafftiderna; detta utan att Sveriges riksdag en enda
            gång har diskuterat och talat om straffskärpning, om höjda straffskalor.
            Jag tycker att detta är allvarligt. Kontrollen över straffsatser
            och över den dömande makten ska ske genom lagstiftning, inte genom
            att regeringen utifrån olika opinionsbildningar, utifrån förändringar
            i samhället, helt plötsligt ändrar straffsatser.
          </note>
          <note>
            Vi i Vänsterpartiet är oerhört oroade över de långa strafftiderna
            i dag och vi är oroade över att det är så många som i dag sitter
            på våra fängelser som inte har den blekaste aning om när de kommer
            ut eller om hur det ska bli. Detta skapar oerhörda problem också
            när det gäller återanpassningen. Det är inhumant att låta människor
            sitta fängslade under sådana förhållanden och det är inte bra
            i ett behandlingsperspektiv. Därför vill vi ha en utredning.
          </note>
          <note>
            Tyvärr måste jag säga att det är synd att det i dag finns tre
            reservationer - det finns ju lite olika utgångspunkter i frågan
            när man uppmärksammat problemen. Men jag önskar att vi åtminstone
            framöver kommer överens om att vi måste titta närmare på frågan.
            Vi kan ha lite olika infallsvinklar och vi kan vara mer eller
            mindre säkra eller osäkra på detta med ett avskaffande eller inte
            eller om man ska titta på någonting annat. Men låt oss här från
            riksdagen åtminstone gemensamt titta på detta och faktiskt ta
            vårt ansvar i den frågan!
          </note>
          <note>
            Avslutningsvis ska jag tala om den reservation som Vänsterpartiet
            och Socialdemokraterna har när det gäller straffsatser och övergrepp
            i rättssak.
          </note>
          <note>
            Jeppe Johnsson från Moderaterna var väldigt duktig i sin argumentation
            här om hur viktigt det är att komma åt detta, om hur rädslan sprider
            sig och om att detta börjar bli en cancersvulst. Vi i Vänsterpartiet
            är också oroade över den rädsla som sprider sig men vi tror inte
            att det är ytterligare straffskärpningar gång på gång som är det
            som kommer att åstadkomma en förändring i frågan.
          </note>
          <note>
            För knappt ett och ett halvt år sedan skärpte vi straffet. Vi
            bör också se vad den straffskärpningen gjort. Men viktigt är också
            när man börjar debattera på det här sättet att fråga: Bör inte
            övergrepp i rättssak ligga på samma straffskala som mened? Jo,
            det kan säkert verka ganska logiskt och realistiskt. Jeppe
          </note>
          <note>
            Johnsson, våld mot tjänsteman är också ett väldigt allvarligt
            brott men det ligger faktiskt t.o.m. under övergrepp i rättssak
            på straffskalan. Bör vi kanske ändå inte se över detta?
          </note>
          <note>
            Det finns en fara i att i en debatt hela tiden bara jämföra olika
            straffskalor. Vad som behövs för att ge vittnen trygghet - för
            att skapa trygghet och få människor att ställa upp - tror jag
            är att vi får en bättre polis som tar hand om vittnen och brottsoffer
            när någonting händer. Det behövs bättre kunskaper där.
          </note>
          <note>
            Hela rättsväsendet måste ha bättre kunskaper om bemötandet och
            om hur man stöttar. Även om straffen skärps när det gäller övergrepp
            i rättssak är det tyvärr så att de som hotar och som säger sig
            vara beredda att misshandla någon grovt eller att slå ihjäl någon
            är beredda att begå brott som är mycket grövre och för vilka gäller
            mycket hårdare straffskalor än för övergrepp i rättssak. Jag tror
            därför inte att den saken förändrar något i sammanhanget, utan
            det handlar om åtgärder på ett mycket bredare plan.
          </note>
          <note>
            Med detta, fru talman, yrkar jag bifall till reservationerna
            2 och 19 men för den skull står vi givetvis också bakom våra andra
            reservationer. För tids vinnande avstår vi dock från att yrka
            bifall till dem.
          </note>
          <note type="speaker">
            Anf. 149 JEPPE JOHNSSON (m) replik:
          </note>
          <note>
            Fru talman! Alice Åström säger att hon är oroad över de långa
            strafftiderna. Det är jag också men jag skulle vilja vinkla det
            så här. Jag är mest oroad över den brottslighet som renderar de
            långa strafftiderna.
          </note>
          <note>
            Det är den jag är mest orolig för.
          </note>
          <note>
            Alice Åström talar också om att för några år sedan innebar livstidsfängelse
            att man fick nåd efter 12-14
          </note>
          <note>
            år, och sedan gick man på halvtid på den tiden. Det var inte
            mycket till att kalla för livstidsstraff.
          </note>
          <note>
            Vi moderater står fast vid att livstidsstraffet behövs. Jag har
            full respekt för dem som har en annan åsikt. Men jag hävdar att
            det här straffet faktiskt också behövs. Jag tycker att det är
            viktigt att man gör en individuell bedömning när nåd kan ges.
            Jag tycker också det är riktigt att praxis har blivit att straffen
            är något längre i dag än vad de var tidigare.
          </note>
          <note>
            När det gäller sexualbrottslagen jämför Alice
          </note>
          <note>
            Åström med eget bruk av narkotika. De flesta som brukar narkotika
            säljer den vidare. Ofta är det någonting som drabbar mycket unga
            människor. Det är visserligen en del unga också som går till prostituerade.
            Att man går till en prostituerad måste bero på att man inte kan
            få kärlek eller bli älskad på annat sätt eller på att man söker
            extra spänning i tillvaron. Men det är någonting som bara skadar
            den personen själv, inte andra. Självklart skadar det den kvinna
            som är prostituerad.
          </note>
          <note>
            Jag ser att talartiden rinner ut, så jag återkommer.
          </note>
          <note type="speaker">
            Anf. 150 ALICE ÅSTRÖM (v) replik:
          </note>
          <note>
            Fru talman! Det var en hel del frågor. Jag får börja med att
            säga att jag definitivt inte instämmer i Jeppe
          </note>
          <note>
            Johnssons bild av prostitution, vad det är som driver prostitutionen
            och vad det är som händer, vem som skadas och hur mycket. Det
            ligger mycket djupare än så. Därför tyckte vi i Vänsterpartiet
            att den här markeringen i lagstiftningen var oerhört viktig.
          </note>
          <note>
            Därifrån till livstidsstraffet. Jag får väl kort börja med det
            särskilda yttrandet, som jag glömde att kommentera men som Jeppe
            Johnsson tog upp i talarstolen. Det var faktiskt ett enigt utskott
            som ställde sig bakom när det gällde illegal kärnvapensprängning
            och illegal hantering av minor. Eftersom man stod bakom det här
            betänkandet var det väldigt konstigt att man egentligen ville
            avskaffa det. Det tycker jag verkligen är att dra debatten på
            en lite väl låg nivå.
          </note>
          <note>
            Om man i ett land där det högsta straff som finns är livsstraffet
            i en konvention ska fastställa en straffsats för illegal kärnvapensprängning,
            är det självklart att man säger att det bör vara landets strängaste
            straff.
          </note>
          <note>
            Det skulle inte finnas någon annan proposition. Det skulle vara
            fullständigt befängt att säga att det ska vara tio år, för vi
            har livstidsstraff för mord i Sverige, men vi väljer tio år för
            illegal kärnvapensprängning.
          </note>
          <note>
            Men den dagen när vi i Vänsterpartiet får igenom att vi i stället
            ska ha ett tidsbestämt straff som det längsta straffet i Sverige
            och att det fastställs till ett visst antal år, kommer vi även
            att säga att konventionen bör hålla sig till det högsta straff
            vi har i Sverige.
          </note>
          <note>
            När det sedan gäller livstidsstraffet borde moderaterna fundera
            på vad som hänt med de psykiskt sjuka och de psykiskt störda,
            för många av dem döms till livstidsfängelse i dag när de tidigare
            fick rättspsykiatrisk vård. Med moderaternas förändrade lagstiftning
            finns de i dag på våra fängelser.
          </note>
          <note type="speaker">
            Anf. 151 JEPPE JOHNSSON (m) replik:
          </note>
          <note>
            Fru talman! När det gäller det sista Alice Åström tog upp vet
            hon att vi har lagt fram ett förslag om att när man dömer någon
            till rättspsykiatrisk vård ska det ligga ett fängelsestraff i
            bakgrunden.
          </note>
          <note>
            Många av dem som döms till livstidsfängelse är, som Alice Åström
            sade, kanske psykiskt störda. Alla är inte det. De är kanske de
            allra farligaste fångarna.
          </note>
          <note>
            Det är oerhört svårt att göra bedömningen när de så att säga
            är färdigvårdade, vare sig de är på fängelse eller på sjukhus.
          </note>
          <note>
            Jag tackar för förklaringen att ni så sent som hösten 1998 faktiskt
            kunde förorda livstidsfängelse för de här brotten. Jag förstår
            Alice Åströms förklaring, men jag tycker ändå att det är konstigt
            att ni den gången inte markerade att ni i stället ville ha ett
            väldigt långt tidsbestämt straff, för jag utgår från att ni redan
            då var emot livstidsfängelse.
          </note>
          <note>
            När det sedan gäller sexualbrottslagen, att köpa sexuella tjänster,
            vill vi inte kriminalisera någon part.
          </note>
          <note>
            Men jag tycker fortfarande att det är märkligt att ni kan ställa
            upp på att bara kriminalisera en part. De kvinnor som deltar i
            köpet kan inte heller må så bra, så rimligen borde ni kriminalisera
            dem också. Då kunde lagen möjligtvis ha blivit något effektivare
            -
          </note>
          <note>
            det tror jag i och för sig inte i alla fall. Samtidigt jämförde
            Alice Åström med eget bruk av narkotika.
          </note>
          <note>
            Då kan jag bara tillägga att det är bra att ni inte har någon
            sådan motion i år att man ska legalisera eget bruk av narkotika.
            Jag hoppas att det var en parentes.
          </note>
          <note type="speaker">
            Anf. 152 ALICE ÅSTRÖM (v) replik:
          </note>
          <note>
            Fru talman! Det var många frågor igen.
          </note>
          <note>
            Jämförelsen var att Jeppe Johnsson sade att man inte löser de
            sociala problemen - om vi ser prostitutionen som ett socialt problem
            - genom att kriminalisera. Det vi har sagt när det gäller dem
            som är missbrukare är att det är ett socialt problem. Vi kommer
            inte att lösa det sociala problemet genom att kriminalisera det.
            Det är en helt annan sak än vad Jeppe
          </note>
          <note>
            Johnsson vill få det till, att vi vill legalisera eget bruk av
            narkotika. Det är väldigt långt ifrån det vi har sagt.
          </note>
          <note>
            Jag önskar att Jeppe Johnsson kunde sluta att använda sig av
            det uttryckssättet utan i stället refererade det vi säger i motionen
            och i denna fråga.
          </note>
          <note>
            När det gäller de livstidsdömda måste jag säga att jag inte blir
            klok på vad Jeppe Johnsson egentligen sade. När det gäller psykiatrilagstiftningen
            vill ni också att de ska få rättspsykiatrisk vård. Det kan vara
            en teknisk fråga hur man ska dömas och hur vi löser den. Sedan
            säger Jeppe Johnsson att det är bra att ha livstidsstraffet, för
            då kan man göra en individuell prövning när man ska ge nåd. Samtidigt
            säger han att det är bra att strafftiderna har blivit längre -
            vad det nu kan ha att göra med en individuell prövning. Då finns
            det att man generellt gärna vill se längre straff.
          </note>
          <note>
            Jeppe Johnsson säger att det, i fråga om rättspsykiatrisk vård,
            med en individuell prövning är väldigt svårt att veta när det
            är okej eller inte. Det är precis samma problem i så fall när
            det gäller livstidsstraffet.
          </note>
          <note>
            Det moderaterna egentligen markerar med livstidsstraffet och
            med att vilja ha längre strafftider är ett strafftänkande. Det
            har ingenting med individuell prövning att göra - inget av skälen
            finns att väga in. I
          </note>
          <note>
            så fall vore det ärligare om moderaterna sade att det är så,
            och ofta är man så ärlig även om det inte lät så i denna debatt.
          </note>
          <note type="speaker">
            Anf. 153 INGEMAR VÄNERLÖV (kd):
          </note>
          <note>
            Fru talman! Det här betänkandet - Straffrättsliga frågor - har
            tillkommit med anledning av fem motioner från allmänna motionstiden
            1998 och 33 motioner från allmänna motionstiden 1999. Vi kristdemokrater
            instämmer i det mesta. Av betänkandets 31 hemställanspunkter står
            vi bakom 24 och finns följaktligen med på sju reservationer. Jag
            tänker beröra det i mitt anförande.
          </note>
          <note>
            Kristdemokraterna vill få stopp på all könshandel, dvs. handeln
            med människor för sexuella ändamål. I
          </note>
          <note>
            huvudsak är det kvinnor och barn som omfattas av denna handel.
            Denna snabbt accelererande handel med fattiga kvinnor och barn,
            i dag allt oftare från
          </note>
          <note>
            Östeuropa, som av brottssyndikaten luras in i prostitution i
            europeiska storstäder är inget annat än slavhandel i modern tid.
            Handeln anses årligen omsätta belopp av storleksordningen 50 miljarder
            kronor. Den internationella könshandeln är lika välorganiserad
            som narkotikahandeln, men billigare och mindre riskfylld för de
            brottslingar som organiserar och driver den.
          </note>
          <note>
            En knarkhandlare riskerar längre fängelsestraff än den som handlar
            med kvinnor och barn. Det arbete som redan kommit i gång inom
            EU måste utvecklas och fördjupas. Det handlar om att ge kvinnorna
            och barnen skydd, medicin, psykiatrisk hjälp och tillfälliga uppehållstillstånd.
            Det gäller också att på olika sätt förbättra EU-samarbetet mot
            brottsligorna, bl.a. genom att skapa ett juridiskt ramverk som
            kan fungera för de olika nationernas samarbete över gränserna.
          </note>
          <note>
            Fru talman! I dag finns det inget brott som särskilt tar sikte
            på handel med människor för sexuella ändamål. Därför har 1998
            års sexualbrottskommitté fått ett tilläggsdirektiv som går ut
            på att utreda om det finns behov av ett särskilt brott som tar
            sikte på handel med människor, främst då kvinnor och barn, för
            sexuella ändamål.
          </note>
          <note>
            Den här brottsligheten är väl känd, och därför framstår tilläggsdirektivets
            till synes något aningslösa formulering som en smula förvånande.
            Vi menar att en kriminalisering av könshandeln och strängare straff
            för den som ägnar sig åt dylik handel är nödvändig.
          </note>
          <note>
            Handeln med sexuella tjänster har debatterats här tidigare. Då
            måste jag säga att jag är något förvånad över Vänsterpartiets
            inställning. Man tycker att det är okej att sälja tjänster men
            inte att köpa sådana tjänster. Det betyder att den kvinna som
            säljer tjänsten faktiskt medverkar till en brottslig handling.
            Mannen som köper begår ett brott, kvinnan som säljer medverkar
            därmed till brottet. Jag vet inte på vilket sätt detta kan gå
            ihop med att ha ett feministiskt perspektiv på tillvaron.
          </note>
          <note>
            När det gäller handel med sexuella tjänster föreslog 1993 års
            prostitutionsutredning i betänkandet
          </note>
          <note>
            SOU 1995:15 att all sådan handel skulle kriminaliseras, dvs.
            straffansvaret skulle omfatta både köpare och säljare. Den uppfattningen
            har vi kristdemokrater alltid företrätt. Regeringen gick emellertid
            i sin proposition 1997/98:55 Kvinnofrid emot prostitutionsutredningens
            förslag. Och den 1 januari 1999 blev det kriminellt att köpa sexuella
            tjänster men inte att sälja.
          </note>
          <note>
            Vi kristdemokrater beklagar denna halvmessyr och menar att det
            enda riktiga är att även försäljningen kriminaliseras. En dylik
            komplettering av lagen skulle, förutom att ge en tydlig signal
            om hur samhället ser på prostitution, även skapa mera realistiska
            förutsättningar att arbeta mot prostitutionen. Polisen kan ingripa
            och adekvata åtgärder kan vidtas. Prostitution är inte bara ett
            möte mellan köpare och säljare.
          </note>
          <note>
            Ej sällan är den en del av den organiserade brottsligheten.
          </note>
          <note>
            Fru talman! Vi vill poängtera att det är angeläget att en kriminalisering
            av säljare av sexuella tjänster genomförs först när det finns
            ett utbyggt system för att sätta in adekvata rehabiliterings-
            och vårdinsatser för dem som kan vara i behov därav.
          </note>
          <note>
            I tidningen Expressen fanns det i söndags en stort uppslagen
            artikel med rubriken "På besök i sexträsket" - många av er har
            kanske läst den. Det var bra tajmat med tanke på dagens debatt.
            Tidningen hade stämt möte med ett socialborgarråd i Stockholm
            -
          </note>
          <note>
            icke kristdemokrat - på Malmskillnadsgatan.
          </note>
          <note>
            Socialborgarrådet sade sig inte gilla sexköpslagen eftersom den
            var för tandlös. Den ger inget resultat i form av åtal och fällande
            domar. Tyvärr, fortsatte borgarrådet, så leder den inte till någon
            förbättring för kvinnorna heller. Antingen skulle det vara olagligt
            att sälja sex eller så skulle hela verksamheten vara tillåten.
            Så långt socialborgarrådet i Stockholm.
          </note>
          <note>
            Lagens tandlöshet exemplifieras väl av följande fakta: Polisen
            uppskattar att ungefär 1 800 personer arbetar som prostituerade
            från och till i Stockholm med omnejd. Förra året gjordes 45 gripanden
            av sexköpare i Stockholm. Knappt 20 gripanden har lett till åtal.
            Två av åtalen har lett till fällande domar.
          </note>
          <note>
            Fru talman! Mot bakgrund av dels nämnda verklighet, dels utskottsmajoritetens
            uppfattning att prostitution är en icke önskvärd samhällsföreteelse
            framstår effekten av sexköpslagen mera som ett skämt.
          </note>
          <note>
            Vill man öka möjligheterna att komma till rätta med problemen
            bör regeringen ändra inriktning och även förbjuda försäljning
            av sexuella tjänster.
          </note>
          <note>
            Sexköpslagen har visserligen resulterat i att de flesta av Stockholms
            prostituerade är borta från gatan, men ingen vet vad som hänt
            dem. De flesta som går kvar är drogberoende. Enligt uppgift från
            Socialstyrelsen finns det ingen statistik över antalet prostituerade
            i Sverige, vilket ej förvånar. Dock arbetar Socialstyrelsen för
            närvarande med en kartläggning av kännedom om prostitutionen här
            i landet. Resultatet av denna kartläggning beräknas kunna redovisas
            senare i vår. Det fick jag reda på i går.
          </note>
          <note>
            Kristdemokraterna vill utvidga lagen om barnpornografi. Barnpornografi
            är dokumentation av sexuella övergrepp mot barn. Varje gång någon
            betraktar detta slag av pornografi innebär det en ny kränkning
            av barnet. Därför bör alla tänkbara åtgärder vidtas för att motverka
            spridning av barnpornografi. Enligt gällande lag är det inte straffbart
            att på datorns bildskärm enbart titta på en bild som innehåller
            barnpornografi.
          </note>
          <note>
            Sparas bilden till hårddisken föreligger innehav, vilket är straffbart.
          </note>
          <note>
            När det gäller de bilder som i dag sprids via nätet är denna
            lag otillräcklig. En person kan gå in på ett särskilt Internetområde
            där det finns tillgång till barnpornografiskt material utan att
            lagra det, vilket i dag är lagligt.
          </note>
          <note>
            I Danmark finns för närvarande ett förslag om att definitionen
            av innehav av barnpornografi ska kompletteras med en skrivning
            om att det också ska bli straffbart att mot betalning bereda sig
            tillgång till bilder som innehåller barnpornografi. Det kan nämligen
            ses som en form av häleri, dvs. befattning med en produkt av en
            annan persons brottsliga gärning. Vi anser att den svenska lagen
            bör kompletteras på motsvarande sätt.
          </note>
          <note>
            Fru talman! Vi kristdemokrater vill kriminalisera deltagande
            i och stöd till rasistiska och kriminella organisationer. En gradvis,
            långsam våldsökning bekräftar att samhället under avsevärd tid
            misslyckats helt eller delvis med normöverföringen till den nya
            generationen. De rasistiska yttringarna och andra grova organiserade
            brott som drabbat samhället de senaste åren måste bemötas med
            en effektiv lagstiftning.
          </note>
          <note>
            Transnationella kriminella organisationer har i dag tillgång
            till kapital och kontakter som gör det möjligt för dem att bedriva
            helt legitima verksamheter som hotellrörelser, restauranger, nattklubbar,
            barer och egna företag i byggbranschen, Med hjälp av s.k.
          </note>
          <note>
            tvättade pengar kan de sedan underminera en marknad och försätta
            konkurrenter i konkurs.
          </note>
          <note>
            En nödvändig åtgärd för att komma åt denna grova kriminella verksamhet
            och dess grogrunder är att förbjuda deltagande i och stöd till
            rasistiska och kriminella organisationer. Här måste EU:s medlemsländer
            samarbeta och ta fram gemensamma regler. Demokratin måste sätta
            upp gränser för vad som kan accepteras. Den demokrati som inte
            gör det upphör annars snart att vara en demokrati.
          </note>
          <note>
            Det är i och för sig bra att regeringen tillsatt en parlamentariskt
            sammansatt kommitté med uppdrag att utreda frågor om straffansvar
            för deltagande i organisationer som sysslar med brottslig verksamhet
            samt vissa andra frågor med anknytning härtill.
          </note>
          <note>
            Kommittén ska överväga om och inte hur det bör göras straffbart
            att aktivt delta i organisationer som har brottslighet som ett
            väsentligt inslag i sin verksamhet.
          </note>
          <note>
            Fru talman! Vi finner skälen för att kriminalisera såväl deltagande
            i som stöd till kriminella och rasistiska organisationer så starka
            att anledning ej föreligger att avvakta det pågående utredningsarbetet
            vars resultat mot bakgrund av utredningsdirektivet dessutom upplevs
            något osäkert. För att undvika tempoförluster bör lagstiftningsarbete
            i frågan omgående sättas i gång.
          </note>
          <note>
            För att få bukt med den ökande ungdomsbrottsligheten vill vi
            kristdemokrater bl.a. att påföljden för personrån skärps. Dessa
            rån har under de senaste åren ökat dramatiskt i våra storstäder.
            Rånarna är ofta mycket unga och uppträder ej sällan i gäng. Respekten
            för gällande lagar är hos dessa ungdomar ej överdrivet stor, vilket
            till stor del beror på att påföljderna för rån för ungdomar ej
            är tillräckligt ingripande. Den
          </note>
          <note>
            1 januari 1999 infördes den nya påföljden sluten ungdomsvård
            för ungdomar i åldrarna 15-17 år som begått brott. En rapport
            från Statens institutionsstyrelse i januari i år visar att 55
            % av de ungdomar som finns på institutionsstyrelsens 32 särskilda
            ungdomshem är dömda just för rånbrott.
          </note>
          <note>
            Med beaktande av att det kanske tar lite tid innan en nu påföljd
            hinner, som man säger, sätta sig är det ändå intressant att studera
            kvartalsstatistiken över de inkomna fallen under 1999. Med fall
            avses då en ungdom som vid ett tillfälle har dömts till sluten
            ungdomsvård. Under första och andra kvartalet inkom 16 % resp.
            18 % av årssumman 80 fall. Därefter skedde en kraftig ökning.
            Tredje kvartalet svarade för
          </note>
          <note>
            29 % och fjärde kvartalet för 38 %. Dessa siffror visar på de
            växande problemen med ungdomsbrottsligheten.
          </note>
          <note>
            Till sist ska jag beröra livstidsstraffet, som vi redan har hört
            en del historik om här. Under slutet av
          </note>
          <note>
            1900-talet ökade antalet livstidsdömda mycket kraftigt. 1989
            fanns det 20 livstidsdömda. Tio år senare fanns det drygt 80 livstidsfångar
            på våra fängelser.
          </note>
          <note>
            Anledningen till ökningen är till stor del att regeringen ändrat
            sin praxis att bevilja nåd. Det straffrättsliga systemet är från
            ett allmänpreventivt perspektiv nödvändigt för upprätthållandet
            av den enskildes rättssäkerhet och ett demokratiskt samhälle.
            Det är viktigt att balans uppnås mellan samhällsskydd och rehabilitering.
          </note>
          <note>
            Livstids fängelsestraff bygger dock på inställningen att en människa
            inte kan förändras till det bättre.
          </note>
          <note>
            Ett tungt vägande skäl för att avskaffa livstidsstraffet och
            införa tidsbestämda straff är att den dömande makten då särskiljs
            från den verkställande. I princip är det inte regering utan domstol
            som ska bestämma straffet. Specialfall kan dock tänkas uppstå
            vid brott mot rikets säkerhet, då regeringen rimligen sitter inne
            med mer kunskap än domstolen.
          </note>
          <note>
            I dag dömer domstolen till livstids fängelse, varefter regeringen
            genom nåd kan omvandla straffet till ett tidsbestämt straff. Det
            är ej bra ur förutsebarhetssynpunkt. Vi kristdemokrater tror inte
            att livstidsstraff har större individuell preventiv effekt än
            långa tidsbestämda straff. En lagförändring behöver i sig ej innebära
            mildare påföljder. Om nådepraxis i dag innebär att ett livstidsstraff
            omvandlas till ett tidsbestämt straff, kan lagen ändras så att
            domstolen redan från början dömer till ett tidsbestämt straff
            av motsvarande längd. Påföljden blir då förutsebar och politiskt
            neutral. Vi vill att regeringen låter utreda denna fråga.
          </note>
          <note>
            Med anledning av Jeppe Johnssons inledningsanförande vill jag
            lite grann kommentera det som han var inne på i deras särskilda
            yttrande. Jag vet inte om moderaterna har fått någon liten släng
            av bondånger över sin inställning till livstidsstraffet eftersom
            man i ett särskilt yttrande kommenterar andra partiers ställningstaganden.
          </note>
          <note>
            För vår del är det faktiskt så att Kristdemokraterna som parti
            än så länge inte har tagit bestämd ställning för att livstidsstraffet
            ska avskaffas. Vi har en ganska livlig debatt inom partiet. Det
            är en anledning till att det i dag finns tre reservationer i denna
            fråga. Vi kunde inte gå med på den något strängare skrivning som
            jag tror att Vänstern och Miljöpartiet har, därför att vårt parti
            inte har tagit ställning än. Där har också
          </note>
          <note>
            Jeppe svaret på varför kristdemokraterna gick med på att det
            skulle vara livstidsstraff för kärnsprängningarna.
          </note>
          <note>
            Med detta, fru talman, vill jag säga att kristdemokraterna givetvis
            står bakom de reservationer där vi finns med. För att måna om
            tiden nöjer jag mig med att yrka bifall till reservation nr 6.
          </note>
          <note type="speaker">
            Anf. 154 ALICE ÅSTRÖM (v) replik:
          </note>
          <note>
            Fru talman! Först och främst vill jag helt instämma i det som
            Ingemar Vänerlöv tog upp om den viktiga frågan om könshandeln
            och människosmugglingen. Jag är väldigt glad över att Ingemar
            Vänerlöv tog upp frågan, eftersom jag inte hann beröra den i mitt
            inlägg.
          </note>
          <note>
            Men sedan vill jag diskutera detta med sexköpslagen. Det är ganska
            tydligt att Kristdemokraterna och
          </note>
          <note>
            Vänsterpartiet har två helt skilda syner på detta. När
          </note>
          <note>
            Vänerlöv nu säger att det är ett möte mellan köpare och säljare
            visar det på vad vi från Vänsterpartiet tycker är en okunskap
            om just vilka krafter det är som ligger bakom prostitutionen,
            vad det är som ligger bakom köpen och hur förtrycket förändrar
            också ställningstagandena. Här kan man inte tala om köpare och
            säljare på något slags likvärdigt plan.
          </note>
          <note>
            Ingemar Vänerlöv hänvisar till socialborgarrådet i
          </note>
          <note>
            Stockholm. Jag tycker att det är ganska synd att det är det som
            Ingemar Vänerlöv läser. De tre prostitutionsgrupper som har jobbat
            med den här frågan i så många år i Sverige och som finns i Stockholm,
            Malmö och Göteborg talar alla tre om väldigt positiva effekter
            av lagstiftningen. Kan det kanske inte vara så, om man tittar
            på statistik och siffror, att just den allmänpreventiva effekten,
            som kristdemokraterna brukar tycka är så viktig när man säger
            att man måste ha lagstiftning eller straffskärpningar därför att
            det har en allmänpreventiv effekt, har varit ganska stor i det
            här fallet. Många män har avstått från att köpa sex från kvinnorna.
            På så sätt har man uppnått väldigt mycket. Man kan inte bara se
            på åtal och fällande domar, utan här handlar det om en påverkan
            på ett mycket bredare plan.
          </note>
          <note type="speaker">
            Anf. 155 INGEMAR VÄNERLÖV (kd) replik:
          </note>
          <note>
            Fru talman! Jag uppfattade ingen direkt fråga.
          </note>
          <note>
            Men, Alice Åström, ni som parti tycker ju att det är helt okej
            att den prostituerade kvinnan säljer sin kropp. Hur tror Alice
            Åström att det hade blivit om ni också hade varit med på att kriminalisera
            även försäljningen? Tror Alice Åström att det finns någon prostituerad
            kvinna som från början har längtat efter att få ge sig ut i prostitution?
            Jag tror inte att någon vill göra det, men av olyckliga omständigheter
            har de hamnat i den. Det finns kvinnor som hellre prostituerar
            sig än går till socialen för att få hjälp med sitt uppehälle.
          </note>
          <note>
            Om det hade varit totalt kriminellt både att sälja och att köpa,
            är jag tämligen övertygad om att många kvinnor hade avstått från
            att prostituera sig och kanske hellre hade bett samhället om hjälp,
            bara för att ta ett exempel.
          </note>
          <note type="speaker">
            Anf. 156 ALICE ÅSTRÖM (v) replik:
          </note>
          <note>
            Fru talman! Ingemar Vänerlöv använder sig av exakt samma debatteknik
            som Jeppe Johnsson gjorde när vi debatterade här tidigare när
            Ingemar Vänerlöv säger att Vänsterpartiet anser att det är helt
            okej att kvinnor går ut och säljer sex och sin kropp. Han får
            det att framstå som att vi tycker att det här är något positivt
            men att männen kan vi nog klappa till. Det är ett ganska dåligt
            sätt att debattera.
          </note>
          <note>
            Vi i Vänsterpartiet tycker att det är oerhört viktigt att de
            här kvinnorna får stöd och hjälp och att man ska göra allting
            för att få dem att komma ur prostitutionen och det liv som de
            lever. Men däremot tror vi inte att man skulle underlätta för
            dessa kvinnor att få hjälp genom att göra dem kriminella och försätta
            dem i en mycket svårare social situation än vad de lever i i dag.
            I stället handlar det om att se vad vi anser är skulden och se
            var man ska lägga bördan någonstans, och där ser vi ingen anledning
            att kriminalisera kvinnorna.
          </note>
          <note>
            Bara för att ett beteende eller en företeelse inte är kriminaliserad
            är det ingenting som man behöver tycka är okej, som man ska uppmuntra
            eller driva vidare. Kriminalisering är inte det enda sätt man
            har för att försöka förändra något i samhället. I det här fallet
            tror vi att det hade varit oerhört olyckligt om man hade gått
            båda vägarna.
          </note>
          <note>
            Ser man nu vad som händer på det här fältet och hur det faktiskt
            förändrar för dessa kvinnor när vi nu har fått möjlighet att göra
            något, kan jag inte annat säga än att jag är väldigt glad över
            att vi beslutade om den lagstiftningen. Jag är övertygad om att
            den på sikt kommer att innebära mycket positivt för de här kvinnorna
            och att vi faktiskt ska kunna minska prostitutionen i stället
            för att straffa de prostituerade.
          </note>
          <note type="speaker">
            Anf. 157 INGEMAR VÄNERLÖV (kd) replik:
          </note>
          <note>
            Fru talman! För mig framstår det ändå som tämligen underligt
            att Alice Åström kan vara glad över en lagstiftning som medger
            att en kvinna lagligen kan vara med och medverka till brott, som
            hon faktiskt gör när hon säljer sin kropp till en man som begår
            en brottslig handling när han köper den. Sanningen är sådan.
          </note>
          <note>
            Sedan glömmer Alice Åström en sak, nämligen kommande generationer.
            Det handlar om de flickor som i dag är fem år, tio år osv. och
            som så småningom växer upp. Om gärningen att sälja är kriminaliserad
            är jag övertygad om att många av de kvinnor som annars skulle
            hamna i prostitution i framtiden inte gör det, just på grund av
            att de vet att det är olagligt.
          </note>
          <note type="speaker">
            Anf. 158 GUNNEL WALLIN (c):
          </note>
          <note>
            Fru talman! De här motionerna spänner över ett brett fält. Jag
            skulle vilja börja med att ta upp frågan om könshandel, modern
            slavhandel.
          </note>
          <note>
            Jag hade förmånen att för justitieutskottets räkning få åka på
            en Europarådskonferens som beskrev och tog upp just de här problemen.
            Man blir förskräckt över vilka exempel som vi blev presenterade
            och som finns både i vårt land och utanför vårt lands gränser.
          </note>
          <note>
            Vi pratar om mänskliga rättigheter, och alla säger sig arbeta
            för just de mänskliga rättigheterna. Då är det otroligt viktigt
            att vi tar krafttag mot den förnedring som just könshandeln och
            handeln med människor är.
          </note>
          <note>
            Det sägs här att man ska ha ett ökat samarbete inom EU, och vi
            tycker att det ska vara strängare straff för sådana här gärningar.
            Europarådet arbetar för det här. Det sägs också att man före utgången
            av år 2000 - det är faktiskt detta år - ska kunna anta en sådan
            lagstiftning. Jag har inte sett några tendenser ditåt, men jag
            hoppas verkligen att det kommer. Jag tycker nämligen inte att
            man kan acceptera att det förekommer handel med människor på det
            sätt som det gör.
          </note>
          <note>
            Jag tänker inte bli så långrandig, eftersom tiden är långt liden.
            Men jag tänker ta upp övergrepp i rättssak. Jag är medveten om
            att vi 1997 skärpte straffet för övergrepp i rättssak, men det
            behöver göras en ytterligare skärpning. Jag är glad över att det
            blev en majoritet i utskottet för det.
          </note>
          <note>
            Normalpåföljden för detta bör alltid vara fängelse.
          </note>
          <note>
            När övergreppen sker systematiskt bör brottet alltid bedömas
            som grovt. Det är en viktig markering för vår rättstrygghet och
            vår rättsordning. Och som någon tog upp härifrån talarstolen är
            det ju målsägande och vittnen som har blivit utsatta. Därför är
            det viktigt med den här markeringen och att vi ställer oss på
            deras sida.
          </note>
          <note>
            En annan liten sak är ärendet om elektroniska anslagstavlor.
            Jag anser att lagen om ansvar för dessa elektroniska anslagstavlor
            ska upphävas. Jag kan instämma i vad Jeppe Johnsson framförde
            i denna fråga tidigare i kväll. Man måste se det orimliga i sammanhanget.
            Vi kan inte skapa och ha lagar som vi inte kan efterfölja. Det
            har i dagarna kommit en utredning från Brottsförebyggande rådet
            om just brott när det gäller Internet. Där kan man se det orimliga
            i att ha lagen om ansvar för elektroniska anslagstavlor kvar.
          </note>
          <note>
            Nästa fråga som jag vill ta upp gäller livstidsstraffet. Vi i
            Centerpartiet anser att livstidsstraffet ska finnas kvar, men
            vi kan ställa oss bakom att man ska göra en översyn. När det gäller
            livstidsstraffet finns det skäl att markera ett tydligt avståndstagande
            från de allra svåraste brotten. Det finns också skäl att låta
            regeringen bedöma när frigivning ska komma i fråga vid brott mot
            rikets säkerhet med hänsyn till säkerhetsintressen.
          </note>
          <note>
            Det är inte säkert att ett avskaffat livstidsstraff leder till
            kortare strafftider. Även om livstidsstraffet, enligt Centerpartiets
            uppfattning, också framgent bör kunna utdömas finns det skäl att
            vara uppmärksam på utvecklingen under det senaste decenniet. I
            dag döms alltfler till livstids fängelse - det har många tagit
            upp
          </note>
          <note>
            - medan benådningarna till tidsbestämda straff i det närmaste
            helt har upphört. På några få år har den genomsnittliga tidsbestämningen
            ökat från mellan 14
          </note>
          <note>
            och 16 år till mellan 16 och 17 år. Hela ökningen beror på en
            mycket restriktiv tillämpning av benådningsinstrumentet under
            1990-talet. I enlighet med det som handlar om konsekvens, förutsägbarhet
            och humanitet bör detta förhållande uppmärksammas och prövas i
            en utredning.
          </note>
          <note>
            Det är möjligt att överväga att man ska utvidga möjligheten att
            döma till tidsbestämda fängelsestraff genom att införa ett tidsbestämt
            straffmaximum vid sidan av livstidsstraffet. Ett annat alternativ
            vore att överflytta nådeinstitutet, dvs. omvandlingen till tidsbestämt
            straff, för alla brott utom brott mot rikets säkerhet till domstolarna.
          </note>
          <note>
            Jag slutar med att säga en gång till att vi anser att livstidsstraffet
            ska finnas kvar, men vi kan ställa oss bakom att vi behöver göra
            en översyn utifrån det som jag tidigare har sagt.
          </note>
          <note>
            Jag tänker inte gå in på ytterligare punkter. Jag vill bara till
            sist, fru talman, säga att jag ställer mig bakom alla mina reservationer.
            Men jag yrkar bifall endast till reservation nr 21.
          </note>
          <note type="speaker">
            Anf. 159 JOHAN PEHRSON (fp):
          </note>
          <note>
            Fru talman! Den svenska straffrätten har flera syften, dels ett
            allmänpreventivt, dels ett mer individualpreventivt. Meningen
            är att brottsbalken med dess påföljder både ska avskräcka och
            leda till bot och bättring för dem som begår brott. Det är lättare
            sagt än gjort.
          </note>
          <note>
            År 1934 lär den dåvarande justitieministern Karl
          </note>
          <note>
            Schlyter ha hävdat att verdergällningstänkandet borde bort ur
            den svenska strafflagen. Fängelserna borde tömmas och brottslingar
            hellre vårdas än straffas. De borde alltid behandlas med respekt
            för sitt människovärde, och om de nödvändigtvis måste sättas bakom
            lås och bom var själva frihetsberövandet straff nog.
          </note>
          <note>
            Intet ont därutöver fick tillfogas de intagna. Synen på den åtalade
            som människa först och brottsling sedan präglade också de processrättsliga
            reformsträvandena med muntlighet och samtidighet under denna tid.
          </note>
          <note>
            Utan Karl Schlyter hade vi inte sett rehabiliteringstanken som
            en del av själva straffmätningen.
          </note>
          <note>
            Trots att vi i dag har fler påföljder och alternativ än någonsin
            känns det svårt att tala om humanism.
          </note>
          <note>
            Tvärtom framstår fängelser som våra kanske farligaste platser
            att vistas på. Antalet mord och självmord är mycket högt på våra
            fängelser.
          </note>
          <note>
            Den svenska straffrättens humanism har sakta men säkert urvattnats
            till följd av gemensamma ansträngningar av både borgerliga och
            socialdemokratiska regeringar. Idéer om individualprevention,
            vård och öppna anstalter känns i dag mycket avlägsna.
          </note>
          <note>
            Tron på möjligheten att med påföljd korrigera har försvagats.
            I stället har det avskräckande i straffet satts i förgrunden.
            Frågan om detta är så mycket mer effektivt bör vi alltid reflektera
            över när krav på hårdare straff förs fram här i riksdagen.
          </note>
          <note>
            Jag ska kort belysa Folkpartiets nedslag inom den i huvudsak
            bra svenska strafflagstiftningen. Innan jag gör det vill jag markera
            att jag är fullt medveten om den kritik som nyligen - bl.a. av
            hovrättslagmannen
          </note>
          <note>
            Olle Ekstedt - har förts fram när det gäller floran av olika
            påföljder och att människor tillhörande etniska minoriteter eller
            invandrargrupper ofta döms till strängare straff. Detta torde
            dock till stor del vara en fråga om resurser och möjligheter till
            kompetensutveckling i våra domstolar.
          </note>
          <note>
            Det måste även understrykas att diskussionen om både brottsbekämpning
            och straffrätt måste föras med ett internationellt perspektiv
            i allmänhet och ett EU-
          </note>
          <note>
            perspektiv i synnerhet. När vi i Sverige diskuterar brott och
            straff måste vi ta vår utgångspunkt i hur vi bäst bekämpar den
            internationella brottslighet vars utbredning på sikt kan komma
            att utgöra ett hot mot tanken på ett öppet Europa.
          </note>
          <note>
            Det känns så här i inledningen naturligt att ta upp lagens strängaste
            straff - livstidsstraffet. Jeppe Johnsson ville ju att vi skulle
            ta upp den diskussionen, och det gör jag gärna.
          </note>
          <note>
            Antalet livstidsdömda i svenska kriminalvårdsanstalter har ökat
            under 1990-talet. Dessutom har regeringens nådepraxis blivit mer
            restriktiv, vilket medfört att den faktiska strafftiden blivit
            längre. Det måste ifrågasättas om livstidsstraffet är tillfredsställande
            från förutsebarhetssynpunkt, eftersom straffet regelmässigt genom
            nåd omvandlas till ett tidsbestämt straff. Denna ordning innebär
            dessutom att det är regeringen och inte domstolen som bestämmer
            straffets längd, vilket ur andra, mer konstitutionella utgångspunkter
            är ytterst tveksamt.
          </note>
          <note>
            Det finns dessutom, som jag sade inledningsvis, som alltid anledning
            att ifrågasätta om det är straff för hela livet som leder till
            minskning av brottsligheten i vårt samhälle. Moderaterna tror
            uppenbart på detta, eftersom de åberopar mer av straff för hela
            livet. Jag är milt uttryckt mycket skeptisk till en sådan symbolpolitik,
            särskilt som det saknas vetenskapliga bevis för att den har någon
            som helst effekt. Vetenskap är annars något som både mitt parti
            och Jeppe Johnssons parti gärna brukar åberopa. Det bör således
            utredas om livstidsstraffet bör ersättas av ett tidsbestämt långt
            fängelsestraff eller kanske kunde kompletteras med ett sådant.
          </note>
          <note>
            När det gäller misshandelsbrotten har min kollega
          </note>
          <note>
            Siw Persson pekat på gränsdragningsproblematiken med den psykiska
            misshandeln. Vid till synes mildare former av psykisk misshandel
            kan det vara svårt att styrka att denna har lett till sådana medicinskt
            påvisbara effekter som krävs för att man ska kunna döma till ansvar
            för misshandel. Det vore värdefullt om det gick att utreda om
            det är möjligt kriminalisera även
          </note>
          <note>
            "lindrig" form av psykisk misshandel.
          </note>
          <note>
            Folkpartiet har i en motion lyft fram att det med nuvarande lagstiftning
            om olaga hot är svårt att komma åt beteenden som är ägnade att
            inge allvarlig fruktan utan att för den skull innebära något direkt
            fysiskt hot. Det är önskvärt att regeringen gör en översyn av
            lagbestämmelsen om olaga hot, så att även s.k. mer subtila hot
            kan beivras.
          </note>
          <note>
            Att på extrema sätt utöva auktoritativt och odemokratiskt ledarskap
            orsakar lidande för många medborgare i vårt land. Det är därför
            också angeläget att, som vi pekar på i en annan motion, få till
            stånd en utredning om en straffbestämmelse i brottsbalken om otillbörlig
            påverkan, något som det resoneras om i en utredning som lades
            fram för ett par år sedan.
          </note>
          <note>
            Fru talman! Det finns all anledning att vara bekymrad över attentaten
            mot personal i rättsväsendet. I
          </note>
          <note>
            dag rapporteras att chefen för Asptunaanstalten skjutits i benet
            mitt i centrala Stockholm. För en tid sedan besköts en vårdare
            vid Kumlaanstalten i mitt hemlän.
          </note>
          <note>
            Det skedde i hans bostad.
          </note>
          <note>
            Vi måste se allvarligare på brott mot personal inom rättsväsendet.
            Det är här sannolikt fråga om en liten klick bland internerna.
            Det handlar om åtgärder för bättre kontroll av de intagna, deras
            kommunikationer osv. Man måste vara hård mot de hårda.
          </note>
          <note>
            När det gäller andra sabotage mot rättsstaten är det bra att
            en majoritet i utskottet har kunnat enas om att straffvärdet för
            övergrepp i rättssak bör vara lika högt som straffvärdet för mened.
            Det är ett stort steg framåt.
          </note>
          <note>
            Slutligen, fru talman, vill jag lyfta fram frågan om elektronisk
            övervakning. Enligt Folkpartiets uppfattning är det domstolen
            som har det bästa underlaget för att bedöma om ett frihetsstraff
            ska verkställas genom intensivövervakning med elektronisk kontroll,
            s.k. fotboja. Detta förhållande talar för att en sådan övervakning
            bör utgöra en självständig påföljd och inte en verkställighetsform.
            Det finns därför goda argument för en ändring av lagstiftningen
            i sådan riktning.
          </note>
          <note>
            Fru talman! För tids vinnande yrkar jag avslutningsvis bifall
            till reservation 10, men jag står självklart bakom samtliga reservationer
            från Folkpartiet.
          </note>
          <note type="speaker">
            Anf. 160 KIA ANDREASSON (mp):
          </note>
          <note>
            Fru talman! Jag ska direkt gå in på reservationerna vid detta
            betänkande. Först yrkar jag bifall till reservation 3, om pornografi
            ur könspolitisk synvinkel.
          </note>
          <note>
            Det pornografiska utbudet via TV:s betalkanaler och på hyrvideor
            skildrar oftast sexualitet och erotik som männens rätt att få
            utlösning så många gånger som möjligt och i alla hål som finns
            på en kvinnokropp, alltid till kvinnans stora tillfredsställelse.
            Det spelar ingen roll hur många män som än står i rad, och det
            ska även vara så många män som möjligt samtidigt.
          </note>
          <note>
            I skildringarna finns det också väldigt unga kvinnor, och det
            verkar på dessa filmer som att ju yngre de är desto bättre skulle
            de må av behandlingen.
          </note>
          <note>
            De som producerar dessa filmer, de som handlar med dem, distributörerna,
            och de flesta som konsumerar dem är män. Men hur, fru talman,
            formar dessa skildringar mäns beteenden och handlingar i ett vidare
            perspektiv, och vad händer i framtiden med alla de unga pojkar
            som, när de sitter vid datorerna och när de tittar på TV får dessa
            bilder rakt på sig, utan att få någon annan skildring av detta
            område?
          </note>
          <note>
            Förr var man väldigt noga med att debattera den andra sidan än
            den som fanns i porrtidningarna, den med ömhet, med förtroende
            och med trygghet, men nu finns inte detta, utan det är bara en
            rå och direkt skildring som unga människor möter.
          </note>
          <note>
            Hur formar detta kvinnorna? Av stort intresse är frågeställningen:
            I hur hög grad påverkas männens attityd av sexualiserad maktutövning
            gentemot kvinnorna?
          </note>
          <note>
            Jag skulle önska en utredning om detta, och jag vädjar till alla
            i justitieutskottet att instämma i att en sådan är mycket angelägen.
          </note>
          <note>
            Miljöpartiet och Vänstern begär i reservation 3
          </note>
          <note>
            tilläggsdirektiv till den sexualbrottskommitté som nu arbetar
            och vars arbete ska vara färdigt till hösten. Jag går inte in
            på vilka åtgärder som man ska vidta, men jag vill att alla riksdagspartier
            ska fundera väldigt noga på detta.
          </note>
          <note>
            Denna debatt borde ha föregåtts av en filmvisning, men en sådan
            kommer i stället att genomföras i
          </note>
          <note>
            Frejasalen i nästa vecka, den 16 februari kl. 14.00-
          </note>
          <note>
            16.30. Filmen heter Chocking Truth, och den visar klipp från
            filmer som kommer in i vardagsrummen.
          </note>
          <note>
            De har studerats och klippts ihop av en kvinna som också har
            gjort intervjuer med dem som distribuerar och medverkar i filmerna.
            Jag tycker att alla måste se detta för att få veta hur det är
            ställt i dag.
          </note>
          <note>
            Vi skulle också vilja ha en utvidgning för Sexualbrottskommittén
            när det gäller förstärkt skydd för barn som är offer för sexualbrott.
            Jag vet inte huruvida man skulle kunna få in det nu, men ibland
            följs direktiven väldigt noggrant.
          </note>
          <note>
            Problemställningen är den att i dag gäller att unga lagöverträdare
            snabbt ska komma till förundersökningar och även skyndsamt komma
            inför domstol.
          </note>
          <note>
            Det gäller alltså dem som är utövare av kriminalitet.
          </note>
          <note>
            Men för unga brottsoffer, t.ex. sådana unga som har utsatts för
            sexuella övergrepp eller misshandel, kan det dröja ganska lång
            tid innan de tas om hand, alltså sex månader och mer än det innan
            brottsoffer kallas till förhör, och sedan är det lång tid till
            domstolsförhandlingen. Vi har gjort förbättringar genom att de
            får stöd i rättsprocessen, men även under denna tid behöver dessa
            unga ett stöd och en snabbare behandling. Det skulle vi vilja
            ändra på.
          </note>
          <note>
            Det finns också en reservation om svensk tortyrlagstiftning.
            I dag har vi ingen sådan lagstiftning, och därför finns det ingen
            möjlighet att i Sverige åtala personer som begått brott utomlands.
            Det skulle vara önskvärt att vi hade en sådan här lagstiftning.
            Det finns bara lagstiftning om misshandel eller grov misshandel,
            och det är inte samma sak.
          </note>
          <note>
            Elektronisk kontroll har jag tidigare pratat om.
          </note>
          <note>
            Elbojan har ändå visat sig så pass effektiv att vi vill att domstol
            ska avgöra upp till sex månader, och det är med glädje jag noterar
            att Folkpartiet nu har samma åsikt. Det var ju också Straffsystemkommitténs
            mening, när kommittén utarbetade det här. Eftersom vi var lite
            osäkra på hur det skulle utfalla i praktiken var vi återhållsamma,
            men nu tycker vi att det är hög tid att göra detta, och jag har
            som sagt tidigare motionerat om det.
          </note>
          <note>
            Sedan kommer vi in på en annan viktig fråga som många andra också
            har pratat om, och det är livstidsstraffet. Tyvärr kunde vi alltså
            inte enas om en gemensam reservation. Vänstern, Miljöpartiet och
          </note>
          <note>
            Folkpartiet berör alltså hur man ska ersätta livstidsstraffet
            med ett tidsbestämt straff. Våra skäl har jag noga redogjort för
            tidigare, men jag kan upprepa att vi tycker att det är domstolen
            som ska bestämma straffets längd, och förutsebarheten är viktig
            i lagstiftningen. Jag kan instämma i det som Alice Åström sade
            här om livstidsstraffet.
          </note>
          <note>
            Tyvärr, som jag sade, har det blivit tre reservationer. Kristdemokraterna
            är så försiktiga. De har inte bestämt sig. Det är en lite lustig
            reservation, full av
          </note>
          <note>
            "om", "ifall att" och "man bör". Det är lite svårt att ha en
            utredning och sitta och debattera om ifall att man bör. Jag tycker
            att det är hög tid för kristdemokraterna att bestämma sig inom
            partiet i stället. Det behöver man inte ha någon utredning för,
            utan man kan tillsätta en grupp inom Kristdemokraterna.
          </note>
          <note>
            Centerpartiet vill att domstolarna ska behandla nådeansökningarna
            och inte regeringen. Centerpartiet vill också ha ett långt straff
            och även ha livstidsstraffet kvar. Men jag tycker att man skulle
            kunna enas om den här utredningen och titta på hur långa strafftiderna
            ska vara.
          </note>
          <note>
            Det konstiga, måste jag säga, Jeppe Johnsson, yttrande som har
            bifogats här om livstidsstraffet finner jag mycket märkvärdigt.
            När vi sitter och bestämmer om strafftider i dag är det ju gällande
            lagar som finns nu som vi utgår ifrån. När vi pratar om den här
            konventionen och vad som ska vara strafftiden för de hemska brott
            som kan utföras med minor är det naturligtvis självklart att man
            tar det längsta straffet i nuvarande lagstiftning. Hade vi haft
            ett tidsbestämt annat straff så hade vi naturligtvis tagit det,
            men det är ju inte aktuellt, därför att moderaterna vill ju inte
            ändra heller. Så det här tycker jag är ett mycket konstigt yttrande.
            Det måste ju ske enligt gällande lagar.
          </note>
          <note>
            Problemet med livstidsstraffet, att det har blivit den här utvecklingen,
            är ju också att en domstol som ska döma ut ett straff för mord
            har att välja mellan
          </note>
          <note>
            10 år eller livstidsstraff. Då tycker man i domstolen att 10
            år är för lite, och så tar man livstidsstraffet. Det behövs alltså
            någonting som är annorlunda i straffskalan. Det finns ett behov
            av det. 18 år; ja, då måste det vara ytterst allvarlig upprepad
            brottslighet. Det är det inte så ofta.
          </note>
          <note>
            Sedan vill jag också kommentera kristdemokraternas och Ingemar
            Vänerlövs resonemang om prostitution, och speciellt då kvinnans
            situation. Anledningen till att inte kvinnan ska kriminaliseras
            är baserad på utredningar som gång på gång säger samma sak: Dessa
            kvinnor - de flesta; undantag finns ju alltid - är kvinnor som
            tidigt i barndomen har utsatts för incest eller övergrepp av andra
            slag och som har fått sin självkänsla totalt nedvärderad. Det
            gäller ju även män, för det finns ju män inom prostitutionen.
          </note>
          <note>
            Det finns många pojkar som har befunnit sig i samma situation.
            Det var det som var grunden för att inte kriminalisera.
          </note>
          <note>
            Sedan kan man kommentera den reservation som kristdemokraterna
            har om människosmuggling. Man pratar om utsatta kvinnor som finns
            inom denna sexuella slavhandel och vad det innebär för dem. Är
            det de här stackars sexslavarna som Ingemar Vänerlöv vill kriminalisera,
            och vad skulle det då göra för nytta? Dessa kvinnor behöver ett
            stöd och en behandling och att man når dessa kvinnor på ett annat
            sätt. De behöver framför allt att vi ser till att inte männen
            köper deras tjänster. Dessa utsatta kvinnor behöver ju stöd även
            från män som är i en starkare position.
          </note>
          <note>
            Med detta, fru talman, vill jag alltså yrka bifall till reservation
            3.
          </note>
          <note type="speaker">
            Anf. 161 INGEMAR VÄNERLÖV (kd) replik:
          </note>
          <note>
            Fru talman! Kia Andreasson! Vi diskuterar nu det här med att
            köpa och sälja sex. Prostitutionsutredningen förordade att det
            skulle vara kriminellt både att sälja och att köpa. Regeringen
            ändrade på detta och vill bara kriminalisera köp.
          </note>
          <note>
            Jag tycker att det är lite märkligt att ni i Miljöpartiet menar
            att det är godtagbart som det är nu, att kvinnan medverkar till
            brott. Frågan är om det eventuellt kan leda till samvetskval och
            om kvinnan har några etiska funderingar på detta, i stil med:
            När jag säljer min kropp till någon man så begår den mannen en
            brottslig handling när han köper. Förmodligen har
          </note>
          <note>
            Kia Andreasson aldrig funderat över det, men jag tror att det
            kunde vara lämpligt att göra det.
          </note>
          <note>
            Sedan vill jag vidhålla, som jag nämnde i en kommentar till Alice
            Åström här, att vi måste tänka på de flickor och pojkar som nu
            är barn och växer upp. Jag är övertygad om att ju snabbare försäljning
            kriminaliseras, desto fler ungdomar kommer att räddas undan prostitutionsträsket
            .
          </note>
          <note type="speaker">
            Anf. 162 KIA ANDREASSON (mp) replik:
          </note>
          <note>
            Fru talman! Jag tog just exemplet med de kvinnor som utsätts
            för sexhandel och slavhandel. Den kvinna som finns i denna handel,
            utsätts för påtryckning och befinner sig i prostitution; det är
            just det exemplet jag frågar tillbaka om, Ingemar Vänerlöv: Tänker
            den kvinnan på att det är olagligt, och på grund av detta faktum
            och denna vetskap att det är olagligt inte fortsätter med den
            här verksamheten?
          </note>
          <note type="speaker">
            Anf. 163 INGEMAR VÄNERLÖV (kd) replik:
          </note>
          <note>
            Fru talman! Vi ska nog inte underskatta de prostituerade kvinnorna.
            Jag har läst att många kvinnor prostituerar sig för att rätta
            upp sin ekonomi hellre än att, som man säger, ligga samhället
            till last. De vill sköta sig själva helt och hållet. Då kan jag
            tänka mig att det borde vara förenat med vissa samvetskval att
            medverka till en brottslig handling.
          </note>
          <note>
            Medan jag har tid för replik vill jag också nämna det Kia Andreasson
            var inne på. Hon sade att vi hade en något knepig inställning
            till livstidsstraffet. Inom vår parti har vi liksom, hoppas jag,
            inom andra demokratiska partier ett riksting som fattar beslut
            om vilken ställning partiet har i olika frågor.
          </note>
          <note>
            Vi har ännu inte haft uppe någon sådan motion på ett riksting.
            Rikstinget har därför inte kunnat besluta vilken ställning partiet
            har i den här frågan. Sedan finns det motionärer som vill driva
            debatt och skapa opinion som har skrivit motioner, vilket är fullt
            tillåtet. Utskottet har behandlat dem. Vi har nu en reservation
            som har en viss lydelse, take it or leave it.
          </note>
          <note type="speaker">
            Anf. 164 KIA ANDREASSON (mp) replik:
          </note>
          <note>
            Fru talman! Ingemar Vänerlöv undviker kärnan i min frågeställning.
            De kvinnor som har kommit från länderna på andra sidan Östersjön
            har lockats hit med att de ska få arbete och få det bra i detta
            land.
          </note>
          <note>
            Sedan lockas de in i en slavhandel, en sexhandel.
          </note>
          <note>
            Ska dessa människor undvika den situationen genom att man gör
            det olagligt och kriminaliserar dem? Den frågan fick jag inte
            svar på. Ingemar Vänerlöv har ingen replikrätt kvar. Men det är
            den frågan som jag skulle vilja ha svar på.
          </note>
          <note>
            Visst får man skriva motioner om det mesta. Men det skulle ändå
            vara bra att väcka den motionen på kongressen, som Ingemar Vänerlöv
            här säger inte har tagit ställning, innan man begär en utredning
            i frågan.
          </note>
          <note type="speaker">
            Anf. 165 GUNNEL WALLIN (c) replik:
          </note>
          <note>
            Fru talman! Jag tycker att det är viktigt att Kia
          </note>
          <note>
            Andreasson respekterar att inte alla partier tycker lika. Vi
            har en demokrati. Jag tyckte att jag var tydlig när jag talade
            om livstidsstraffet. Vi i Centerpartiet vill ha livstidsstraffet
            kvar.
          </note>
          <note>
            Vi vill att det ska användas restriktivt för de svåraste brotten.
            Vi kan tänka oss att införa en tidsbestämd straffskala med maxstraff
            vid sidan av livstidsstraffet. Vi kan överväga att lämna över
            nådeinstitutet till domstolarna, förutom vid brott mot rikets
            säkerhet.
          </note>
          <note>
            Jag sade också att vi var öppna för en översyn. Jag tycker att
            det är viktigt att man respekterar varje partis ställningstagande.
          </note>
          <note type="speaker">
            Anf. 166 KIA ANDREASSON (mp) replik:
          </note>
          <note>
            Fru talman! Det är inte fråga om att jag inte accepterar det.
            Det är synpunkter som jag har här. Det får jag också ha, Gunnel
            Wallin. Synpunkten var att det hade varit bra om vi haft en gemensam
            reservation och kunnat enats om en utredning. Då hade Gunnel Wallins
            synpunkter kunnat komma fram i den utredningen. Där binder man
            sig inte, utan det är en utredning som man sedan ska fatta beslut
            om och ta ställning till. Det var min synpunkt. Det behövde man
            inte uttrycka så tydligt i reservationen i detta inledningsskede.
          </note>
          <note type="speaker">
            Anf. 167 GUNNEL WALLIN (c) replik:
          </note>
          <note>
            Fru talman! Det är klart att vi ibland har lite bråttom. Men
            när man får till stånd en kompromiss måste man både ta och ge.
            När man kommer överens om en sådan sak måste skrivningen vara
            ganska vid, och då skulle det bara ha stått översyn. Vi hade kanske
            inte tillräckligt med tid. Nu är vi här, och så är det.
          </note>
          <note type="speaker">
            Anf. 168 KIA ANDREASSON (mp) replik:
          </note>
          <note>
            Fru talman! Då hoppas jag att vi nästan redan nu med en gång
            kan försöka formulera reservation och få med också andra partier
            på detta nödvändiga.
          </note>
          <note type="speaker">
            Anf. 169 YILMAZ KERIMO (s):
          </note>
          <note>
            Fru talman! Vi diskuterar i dag justitieutskottets betänkande
            nr 7 om straffrättsliga frågor. I detta betänkande behandlar utskottet
            ett antal motioner som väckts under den allmänna motionstiden
            år 1998 och år 1999 som rör brott samt straff och andra påföljder.
          </note>
          <note>
            Detta är naturligtvis ett mycket brett ämne, vilket inte minst
            den föregående debatten visar. Det är därför omöjligt för mig
            att ta upp alla de områden som behandlas i betänkandet. Jag har
            valt att koncentrera mig på vissa avsnitt och kommer därför att
            ta upp frågorna om livstidsstraffets vara eller inte vara, straffen
            för grova narkotikabrott, kriminalisering av deltagande i rasistiska
            och kriminella organisationer samt det området där mitt eget parti
            tvingats reservera sig mot utskottets majoritet.
          </note>
          <note>
            Det individualpreventiva syftet med straff handlar om att utforma
            påföljderna och straffen på ett sådan sätt att den som begått
            brottet motiveras att inte göra om det. Här kommer kriminalvårdsaspekten
            in. Straffet ska inte bara ett straff utan det ska också vara
            en ny chans i livet.
          </note>
          <note>
            Det är en ständig diskussion kring hur långt man ska gå när det
            gäller straffvärdet för olika brott och vilka metoder som är mest
            effektiva när det gäller att uppnå det övergripande syftet, nämligen
            att förebygga och bekämpa brott.
          </note>
          <note>
            Fru talman! Det har inkommit en hel del motioner rörande en tidsbestämning
            av livstidsstraffet eller en utredning om att tidsbestämma livstidsstraffet.
            Livstids fängelse är i Sverige en mycket ovanlig påföljd.
          </note>
          <note>
            Fängelse på livstid stadgas för närvarande endast, förutom vad
            gäller landsförräderi, för ett fåtal mycket allvarliga brott såsom
            mord, grov mordbrand, folkmord och grovt spioneri. Detta är brott
            där människors liv och hälsa - ibland hela nationens existens
            som självständig stat - är hotat eller grovt kränkt. I
          </note>
          <note>
            sådana situationer måste samhället reagera med kraft.
          </note>
          <note>
            Regeringen kan tidsbestämma livstidsstraff av nåd. Under åren
            1988-1998 tidsbestämdes 16 livstidsstraff till drygt 17 års fängelse.
            I den gemensamma reservationen från Vänsterpartiet, Kristdemokraterna,
            Miljöpartiet och Folkpartiet invänds mot denna praxis att den
            ger en dålig förutsebarhet och att regeringen, inte domstolarna,
            bestämmer strafftidens längd. Det är naturligtvis sant att regeringen
            genom att bevilja nåd och bestämma längden på strafftiden i viss
            mån bestämmer hur långt straff en enskild intern i praktiken avtjänar.
            Samtidigt ger detta möjligheten att kontinuerligt utvärdera en
            enskilds rehabilitering i fängelset.
          </note>
          <note>
            Vid utmätande av strafftiden fanns för domstolen inget hopp om
            att den dömde någonsin skulle kunna rehabiliteras. Genom en kontinuerlig
            prövning av dennes utveckling kan vi efterhand ta ställning till
            när en eventuell frigivning kan komma i fråga. För många av dessa
            kriminella gäller att de kanske alltid kommer att utgöra en fara
            för samhället. En ökad förutsebarhet måste i detta fall vägas
            mot samhället legitima anspråk på att skyddas mot mycket grova
            brott. Utskottet anser därför alltjämt att det finns behov av
            att kunna döma till fängelse på livstid vid särskilt svåra brott.
          </note>
          <note>
            Fru talman! Moderaterna har i två motioner till riksdagen begärt
            att livstidsstraff ska kunna utdömas vid grov narkotikabrottslighet.
            Det är inte första gången den frågan behandlas. Liknande motioner
            har behandlats av det förra riksmötet och av riksmötet före det.
            Redan då konstaterade utskottet att strafftiden för grova narkotikabrott
            redan i dag är mycket lång. Det är tveksamt om en ytterligare
            straffskärpning skulle ha någon preventiv effekt.
          </note>
          <note>
            Det amerikanska samhället är i det här sammanhanget avskräckande.
            I USA sitter över sju gånger så många människor i fängelse som
            i Sverige per capita räknat. Trots det löper amerikanen enligt
            statistiken fyra gånger så stor risk att bli ihjälslagen av sin
            medmänniska som svensken gör. I en rapport som Brottsförebyggande
            rådet presenterat om internationella jämförelser hamnar USA i
            topp när det gäller risken att bli utsatt för grova brott. Följden
            har blivit att det finns amerikanska delstater som satsar mer
            pengar på fängelse än på utbildning.
          </note>
          <note>
            Det finns från den politiska högern en ständig övertro på den
            allena saliggörande effekten av straffskärpningar. Erfarenheten
            visar att det sällan är så enkelt. Utskottet har inte heller denna
            gång funnit någon anledning att ompröva sina tidigare ställningstaganden
            och avstyrker alltså Ju901 och Ju908 i de aktuella delarna.
          </note>
          <note>
            Fru talman! Det är onekligen så att en av gångna seklets främsta
            historiska landvinningar, kanske den allra främsta, är demokratins
            seger i västvärlden.
          </note>
          <note>
            Fortfarande lever miljoner människor under diktatur över hela
            världen. Vårt land är en demokrati. Det ska vi vara stolta över.
          </note>
          <note>
            Demokratins villkor är dock inte oproblematiska.
          </note>
          <note>
            Grunden för ett demokratiskt samhälle är rätten att fritt uttrycka
            sin uppfattning och att respekteras för den och rätten att fritt
            organisera sig för att politiskt förverkliga denna uppfattning.
            Tar vi bort den rätten, ja då upphör vi också att vara en demokratisk
            stat.
          </note>
          <note>
            I vårt samhälle finns det emellertid de som förnekar värdet av
            dessa friheter, de som förnekar människovärdet hos vissa medborgare.
            Det finns de som skulle vilja hindra mig att tala i denna kammare
            i dag för att de har svårt att uttala mitt namn och för jag inte
            är blond och blåögd. De går så långt att de skulle vara beredda
            att döda mig eller döda dem som försvarar min rätt.
          </note>
          <note>
            Björn Söderberg mördades för att han försvarade rätten att slippa
            bli utsatt för nazistisk propaganda på sin arbetsplats. De två
            poliserna i Malexander sköts brutal ned under sin tjänstgöring.
            Bakom detta står organiserade intressen, människor som frivilligt
            slutit sig samman för att krossa vårt demokratiska system.
          </note>
          <note>
            Vad blir samhällets svar? Har dessa människor samma självklara
            rätt som socialdemokrater, moderater, scouter och baptister att
            ingå i den organisation de vill och uttrycka de uppfattningar
            de vill? Eller är deras handlingar, deras åsikter, så avskyvärda
            att redan det faktum att de organiserar sig i sig ska ses som
            ett brott eller en stämpling till brott? Kort sagt:
          </note>
          <note>
            Måste vi demokrater försvara oss mot dessa angrepp på kärnan
            i vår demokrati med alla medel eller riskerar vi att skada demokratin
            genom detta försvar?
          </note>
          <note>
            Det här är inga enkla frågor. Sedan augusti 1998
          </note>
          <note>
            arbetar en parlamentarisk kommitté med att utreda bl.a. denna
            fråga. Kommittén om brottslighet med anknytning till vissa organisationer
            m.m. ska redovisa sitt uppdrag senast den 31 oktober i år.
          </note>
          <note>
            När det då från kristdemokratiskt håll inkommer förslag om att
            redan nu ta ställning utan att ta invänta detta resultat kan man
            inte annat är förvånas. Man förvånas över hur lättsinnigt och
            bekymmerslöst kristdemokraterna avfärdar dessa frågor. Jag måste
            beundra den som kan vara så oerhört säker på sin sak i en svår
            fråga som den här - beundra men också frukta. För om man så lättvindigt
            kan avfärda rätten för alla att organisera sig, vad blir då nästa
            steg?
          </note>
          <note>
            Utskottet anser att det i denna fråga finns all anledning att
            invänta resultatet av den parlamentariska kommitténs arbete.
          </note>
          <note>
            Fru talman! På en punkt har den socialdemokratiska utskottsgruppen
            sett sig tvungen att reservera sig. Det handlar om påföljden för
            brottet övergrepp i rättssak. Utskottets majoritet uttalar att
            det finns starka skäl som talar för en skärpning av straffet för
            detta mycket grova brott.
          </note>
          <note>
            Det kan vi naturligtvis alla instämma i. Det finns emellertid
            också starka skäl som talar mot en sådan straffskärpning. Varför
            anser utskottet det vara ett mindre allvarligt brott att angripa
            en tjänsteman i dennes tjänsteutövning än att hota ett vittne?
            Det blir nämligen följden av utskottets ställningstagande. Vi
            i den socialdemokratiska gruppen vill påtala att nuvarande lag
            endast varit i kraft i tre år och att det ännu är för tidigt att
            yttra sig om dess effekter i alla delar.
          </note>
          <note>
            Vi önskar därför avvakta den vidare utvärderingen av
          </note>
          <note>
            1997 års lagändringar på denna punkt.
          </note>
          <note>
            Fru talman! Det återstår för mig att med detta yrka bifall till
            hemställan i justitieutskottets betänkande nr 7 utom vad avser
            mom. 15 och till den socialdemokratiska reservationen nr 15 på
            denna punkt.
          </note>
          <note type="speaker">
            Anf. 170 KIA ANDREASSON (mp) replik:
          </note>
          <note>
            Fru talman! Jag undrar om Yilmaz Kerimo vet om någon som har
            dömts till livstidsstraff verkligen har suttit av hela tiden.
            Är det så att man dömer till livstid och sedan sitter den personen
            hela den tid som straffet innebär? Om det inte är så - kan inte
            då Yilmaz se skäl att diskutera just det här glappet mellan tio
            år och livstid, alltså om det nu inte är så att man sitter av
            hela strafftiden?
          </note>
          <note>
            Jag skulle också vilja fråga vad anledningen är till att socialdemokraterna
            inte kan bifalla reservationen om att få ett tilläggsdirektiv
            när det gäller den pornografi som jag gav en skildring av. Vad
            är skälet till att man inte vill ha en djupare syn på detta som
            jag anser som mycket allvarligt för den unga generationen och
            förhållandet mellan könen?
          </note>
          <note>
            Sedan skulle jag också vilja svara på ifrågasättandet av att
            Miljöpartiet har kommit fram till ståndpunkten att höja straffsatsen
            för övergrepp i rättssak.
          </note>
          <note>
            Motivet står i betänkandet. Mened har ett högt straffvärde. Vi
            tycker att det här tillhör samma artbrott och därför bör ha samma
            straffvärde. Vi har nu sett hur angrepp görs mot den rättsliga
            prövningen, och det är allvarliga brott. Att hindra en riktig
            rättslig prövning i samhället är ett mycket grovt brott. Det bör
            tillhöra samma artbrott.
          </note>
          <note>
            Jag skulle vilja ha svar på mina frågor.
          </note>
          <note type="speaker">
            Anf. 171 YILMAZ KERIMO (s) replik:
          </note>
          <note>
            Fru talman! Den första frågan gällde livstid. Livstid är livstid.
            Då ska man sitta livstid. Sedan finns alltid möjligheten att få
            nåd. Då kan det tidsbestämmas.
          </note>
          <note>
            Vad gäller pornografin tycker vi att Sexualbrottskommittén, som
            tillsattes 1998, ska redovisa sitt uppdrag senast i september
            2000. Vad gäller barnen finns det en parlamentarisk kommitté som
            tillsattes den 10 september 1998 som ska redovisa sitt uppdrag
            senast den 1 mars 2000. Vi vill avvakta innan vi kan göra något
            annat. Sedan får vi se.
          </note>
          <note>
            Beträffande den tredje frågan tycker vi att vi ska vänta och
            inte ha bråttom. Den nya lagen har ju varit i kraft under bara
            tre år, och då är det för tidigt att göra ändringar innan man
            har hunnit utvärdera lagen.
          </note>
          <note type="speaker">
            Anf. 172 KIA ANDREASSON (mp) replik:
          </note>
          <note>
            Fru talman! Problemet var att Sexualbrottskommittén inte ska
            utreda detta, vilket Yilmaz Kerimo tror ska göras. Det kommer
            inte att ske. Det var därför som det behövdes ett tilläggsdirektiv.
            Det kommer alltså inte att ske en sådan utredning med de befintliga
            direktiven. Därför undrar jag varför man inte kunde medge att
            det blev ett tilläggsdirektiv.
          </note>
          <note>
            Livstidsstraff är livstidsstraff, men problemet är att det inte
            är så. Jag vill hävda att jag inte vet någon som har blivit dömd
            till livstidsstraff och som har fått sitta i fängelse hela livet.
            Det är på det sättet att regeringen under olika tidsperioder värderar
            tiden och sätter olika gränser.
          </note>
          <note type="speaker">
            Anf. 173 YILMAZ KERIMO (s) replik:
          </note>
          <note>
            Fru talman! Jag ska börja med att ta upp livstidsstraffet. Livstidsstraff
            är, som jag sade tidigare, livstidsstraff. Sedan ska det alltid
            finnas en möjlighet att tidsbestämma det. Det ska ske ur en rehabiliteringssynpunkt,
            om den fängslade efter några år visar att en ny chans kan göra
            det bättre. Då ska det finnas en möjlighet att få straffet tidsbestämt.
            Men om brottet är så grovt ska det finnas livstidsstraff.
          </note>
          <note>
            När det gäller det andra så finns det en parlamentarisk kommitté
            som tillsattes för barnens bästa som ska se över detta med pornografin.
            Den kommittén ska redovisa sitt arbete senast den 1 mars 2000.
            Vi vill avvakta detta.
          </note>
          <note type="speaker">
            Anf. 174 ALICE ÅSTRÖM (v) replik:
          </note>
          <note>
            Fru talman! Jag ska också ta upp frågan om livstidsstraffet utifrån
            det resonemang som socialdemokraterna har om att detta är ett
            livstidsstraff och att det bara är av vissa skäl som man nu kan
            få detta tidsbestämt. Det som sades skulle vara anledningen till
            en tidsbestämning av straffet skulle vara rehabiliteringssynpunkter
            och om man såg att det fanns några möjligheter för personen i
            fråga att återanpassas och att det var detta som skulle vägas
            in. Då måste jag ändå ställa frågan: Hur kan det komma sig att
            i stort sett alla livstidsstraff som i dag tidsbestäms hamnar
            på ungefär samma tidsperiod och att förskjutningen när det gäller
            straffår har varit så stor under de senaste tio åren? Det har
            skett en ökning med sex sju år av livstidsstraffet. Är de som
            får livstidsstraff i dag mindre rehabiliteringsbara än de som
            fick det för tio år sedan? Jag förstår inte riktigt detta resonemang.
          </note>
          <note>
            Trots allt handlar det bara om grov brottslighet. 1989
          </note>
          <note>
            var det 26 personer som fick livstidsstraff. Nu är det
          </note>
          <note>
            101. Det är en ökning med 300 %. Det finns ingenting i brottsligheten
            i Sverige som har förändrats på ett så drastiskt sätt så att det
            finns någon anledning till denna ökning.
          </note>
          <note>
            Fru talman! Jag tycker ändå att socialdemokraterna med sin humanistiska
            kriminalpolitik och syn på detta också borde vara oroade över
            den kraftiga förändringen och den straffskärpning som har skett
            och att vi har så många livstidsdömda på våra anstalter i dag.
            Det borde oroa även socialdemokraterna.
          </note>
          <note type="speaker">
            Anf. 175 YILMAZ KERIMO (s) replik:
          </note>
          <note>
            Fru talman! Jag håller med Alice Åström om att det har blivit
            restriktivare bedömningar och en straffskärpning. Men livstidsstraffet
            kan, vilket även Alice
          </note>
          <note>
            Åström sade, efter en tid bli tidsbestämt, detta beroende på
            vilket brott som har begåtts och beroende på hur rehabiliteringsåtgärderna
            i fängelset har fungerat.
          </note>
          <note>
            Men det har blivit strängare, det håller jag med om.
          </note>
          <note type="speaker">
            Anf. 176 ALICE ÅSTRÖM (v) replik:
          </note>
          <note>
            Fru talman! Jag måste ställa en fråga. Socialdemokraterna driver
            annars när det gäller rättsväsendet också detta med förutsägbarheten
            när det gäller straffsystemet. Men detta gäller definitivt inte
            för livstidsstraffet. Vore det inte bättre att man försökte hitta
            någon annan lösning på detta än att ha den konstruktion som vi
            har i dag?
          </note>
          <note>
            Vi från Vänsterpartiet är mycket väl beredda att faktiskt diskutera
            om det kan göras ändringar i psykiatrilagstiftningen, därför att
            jag kan hålla med om att det finns en mycket liten grupp människor
            som är så pass psykiskt störd och så pass farlig och för vilken
            det är mycket svårt att hitta rehabiliteringsmöjligheter inom
            kriminalvården och för vilken det är svårt att hitta någonting.
            Men den gruppen bör kanske inte höra hemma inom kriminalvården,
            utan vi borde kanske kunna hitta lösningar inom rättspsykiatrin
            för att också kunna skydda samhället från denna grupp.
          </note>
          <note>
            Men att ha ett generellt livstidsstraff som hela tiden genererar
            denna ökning och dessa långa strafftider kan inte vara en utveckling
            som vare sig socialdemokraterna eller vi i Vänsterpartiet vill
            ha.
          </note>
          <note>
            Justitieministern sade i en debatt - jag kommer inte ihåg om
            det var en radiodebatt eller en TV-
          </note>
          <note>
            debatt, eftersom man inte gör någonting annat än läser, tittar
            på TV och lyssnar på radio för att försöka följa med - att hon
            också försvarar det livstidsstraff som finns. Men i en avslutande
            replik nämnde hon att så länge som vi har den psykiatrilagstiftning
            som vi har så bör vi ha ett sådant här livstidsstraff men att
            det kanske finns en möjlighet. Och jag hoppas att socialdemokraterna
            trots allt kommer att ändra uppfattning i denna fråga och att
            vi ska få en utredning och kunna ändra på detta.
          </note>
          <note type="speaker">
            Anf. 177 YILMAZ KERIMO (s) replik:
          </note>
          <note>
            Fru talman! Livstidsstraffet är en markering av det grova brott
            som har begåtts. Då ska det finnas livstidsstraff. Sedan ska det
            efter en tid från rehabiliteringssynpunkt finnas en möjlighet
            för nåd och tidsbestämmande av straffet, detta för att skydda
            samhället och för att från samhällets sida markera att vissa brott
            är så grova.
          </note>
          <note type="speaker">
            Anf. 178 JEPPE JOHNSSON (m) replik:
          </note>
          <note>
            Fru talman! Först vill jag instämma i Yilmaz Kerimos argumentation
            när det gäller att ha kvar livstidsstraffet. Jag stöder hans argumentation.
            Vi är också överens om att livstidsstraffet ska gälla för mycket
            grova brott. Där skiljer sig våra bedömningar åt lite grann, därför
            att vi anser att grovt narkotikabrott är ett mycket grovt brott.
          </note>
          <note>
            Jag skulle vilja ta upp en helt annan diskussion med Yilmaz Kerimo.
            Allra bäst är det att brott inte begås. Och polisen har ju en
            viktig uppgift - det har i och för sig vi också - att förhindra
            att brott begås och att om möjligt avbryta ett pågående brott.
            Om det t.ex. uppstår bråk ute på stan och hot om våld på gatan,
            då ingriper naturligtvis polisen för att förhindra att detta brott
            fullföljs. Polisen väntar väl inte tills det blir en allvarlig
            misshandel?
          </note>
          <note>
            Med detta arbetssättet får vi i så fall både färre brottsoffer
            och färre gärningsmän. Jag skulle vilja fråga Yilmaz Kerimo: Är
            vi överens om att polisen bör arbeta på detta sätt?
          </note>
          <note type="speaker">
            Anf. 179 YILMAZ KERIMO (s) replik:
          </note>
          <note>
            Fru talman! Jeppe Johnsson vill att man ska ha livstidsstraff
            i fråga om narkotikabrott. Där är vi inte överens. Jag tycker
            att det redan är för långa straff för narkotikabrott. Vid upprepade
            brott kan det bli upp till 18 års fängelse.
          </note>
          <note>
            Jag tycker att man ska se på orsakerna när det gäller brotten.
          </note>
          <note>
            Att polisen ingriper på ett tidigt stadium är bara bra. Det är
            bra om man kan ingripa på ett så tidigt stadium som möjligt i
            fråga om alla brott som en förebyggande åtgärd.
          </note>
          <note type="speaker">
            Anf. 180 JEPPE JOHNSSON (m) replik:
          </note>
          <note>
            Fru talman! Jag var medveten om att vi inte var överens om att
            grovt narkotikabrott är så grovt. Men vi är överens i den andra
            frågan, och det var dit jag ville komma.
          </note>
          <note>
            Måndag den 21 januari utvärderades sexköpslagen i Svenska Dagbladet.
            Det står om 18 män åtalade för sexköp. Lite längre ned står det
            under en rubrik om att polis tvingas slå till mitt under akten:
          </note>
          <note>
            "Redan tidigt stod det klart att den nya sexköpslagen är så luddigt
            formulerad att den gör både polis och åklagare frustrerade.
          </note>
          <note>
            Könshandeln är svår att upptäcka, ännu svårare att bevisa. Poliserna
            har sett sig tvingade till spektakulära spaningsmetoder. De tummar
            på skyldigheten att förhindra brott. I stället inväntar de allt
            oftare fullbordat faktum och slår till mitt i själva sexakten.
          </note>
          <note>
            Det kan dessutom uppfattas som integritetskränkande att polisen
            tittar in genom bilrutan och till och med videofilmar en situation
            där ena parten inte ens är misstänkt för brott. Att sälja sex
            är inte förbjudet."
          </note>
          <note>
            Min fråga blir: Anser Yilmaz Kerimo - vi är ju överens om att
            polisen, så fort det misstänks att ett brott ska begås, ska ingripa
            - att poliser som är ute och jagar sexköpare ska göra sitt jobb
            och avbryta innan det blir ett fullbordat brott? Som det är i
            dag verkar ni se mellan fingrarna, dvs. att man nästintill kan
            stå och titta på när ett brott begås - jag vill inte tala om att
            provocera brott - bara för att vara säker på att få fast den stackars
            sexköparen.
          </note>
          <note type="speaker">
            Anf. 181 YILMAZ KERIMO (s) replik:
          </note>
          <note>
            Fru talman! Jeppe Johnsson överdriver nu. Den nya lagen trädde
            i kraft för ungefär ett år sedan. Syftet är att avskräcka sexköparna
            från att köpa sex. Den kvinna som säljer sin kropp behöver hjälp.
            Det här är ett socialt problem. Jeppe Johnsson sade ju i sitt
            anförande att sociala problem inte ska kriminaliseras. Där är
            vi överens.
          </note>
          <note>
            Det handlar alltså om ett socialt problem. Kvinnan är i behov
            av stöd och hjälp, inte av att kriminaliseras.
          </note>
          <note>
            Ifall kvinnan också kriminaliseras vågar hon inte ens söka hjälp
            och då blir det ännu värre.
          </note>
          <note>
            Ett år med den nya lagen visar på att det blivit mycket färre
            sexaffärer på gatan, även om det inte är så lätt att få en fällande
            dom.
          </note>
          <note type="speaker">
            Anf. 182 INGEMAR VÄNERLÖV (kd) replik:
          </note>
          <note>
            Fru talman! Även jag vill komma in på den lag som tillåter medverkan
            till och underlättande av brott, nämligen sexköpslagen. Det står
            i betänkandet, som en majoritet har godkänt - en majoritet som
            Yilmaz
          </note>
          <note>
            Kerimo tillhör - att prostitution icke är önskvärd. Då kan man
            anta att lagen kom till för att motverka sådan här prostitution.
            Vidare står det i betänkandet att det inte är meningsfullt att
            överväga ändringar i lagen innan man vunnit större erfarenhet
            av dess tillämpning.
          </note>
          <note>
            Det råkar faktiskt finnas en del erfarenheter. I
          </note>
          <note>
            varje fall handlar det om försök till tillämpning. Vi kan hålla
            oss till Storstockholm där i alla fall ungefär en åttondel av
            Sveriges befolkning bor. Polisen har, som jag nämnde i mitt anförande
            tidigare, räknat fram att det finns ungefär 1 800 prostituerade
            i Storstockholm. Dessa beräknas ha ungefär 50 kunder per år.
          </note>
          <note>
            Vid en multiplicering blir det 90 000. För att inte överdriva
            kan siffran halveras. Vi är då nere i 45 000
          </note>
          <note>
            sexköp per år. Man vet att det gjordes 45 gripanden förra året.
            Det handlar alltså om 1 000 sexköp per gripande. Detta är således
            inte speciellt verkningsfullt. Av dessa 45 gripanden ledde 2 till
            fällande dom vad det led.
          </note>
          <note>
            Jag undrar om Yilmaz Kerimo tycker att den här lagen är verkningsfull.
            Jag undrar också vilka erfarenheter som bör vinnas för att man
            ska överväga en ändring av lagen så att det även blir förbjudet
            att sälja sex.
          </note>
          <note type="speaker">
            Anf. 183 YILMAZ KERIMO (s) replik:
          </note>
          <note>
            Fru talman! Som jag tidigare sagt har lagen varit i kraft i bara
            ett år men vi ser redan effekter. Det är långt färre som nu köper
            sex - man är rädd för att bli kriminaliserad.
          </note>
          <note>
            Sedan till frågan om kvinnan också ska kriminaliseras. Som jag
            redan sagt är kvinnan i behov av stöd och hjälp. I reservation
            5, som bl.a. Ingemar Vänerlöv undertecknat, sägs ju att kvinnor
            och barn är i behov av psykiatrisk hjälp och av stöd. Men i reservation
            6
          </note>
          <note>
            talas det om en kriminalisering. Detta är motsägelsefullt. Det
            får vara antingen-eller. Behöver de stöd och hjälp, eller ska
            de kriminaliseras? Det här går inte ihop. Ingemar Vänerlöv får
            bestämma sig.
          </note>
          <note type="speaker">
            Anf. 184 INGEMAR VÄNERLÖV (kd) replik:
          </note>
          <note>
            Fru talman! Jo, det kan mycket väl gå ihop. Yilmaz Kerimo säger
            att de här personerna har försvunnit från gatan. Ja, det har de
            gjort. Men vart har de försvunnit? Bara för att det här inte försiggår
            ute på gatan är därmed inte sagt att antalet sexköp har minskat.
          </note>
          <note>
            Yilmaz Kerimo var inne på reservation 5 från oss.
          </note>
          <note>
            Det är bra att den togs upp. Även Kia Andreasson var inne på
            den tidigare när jag lite grann missförstod frågan. I reservationen
            säger vi att vi vill ha ett stopp på denna slavhandel i modern
            tid där kvinnor och barn fraktas österifrån till europeiska storstäder
            och drabbas av prostitution.
          </note>
          <note>
            Kriminaliseringen håller vi fast vid men denna könshandel vill
            vi alltså sätta stopp för. Den ska inte fortsätta. Det gäller
            att motverka den på alla möjliga sätt. Men sedan kan det mycket
            väl vara så att någon stackars kvinna österifrån mot sin vilja
            kanske fraktats västerut och sedan hamnar någonstans där hon åker
            fast så att säga. Vi vill, det framgick av anförandet, att man
            innan straff för försäljning införs ska ha hittat åtgärder för
            rehabilitering och vård för de kvinnor som är i behov därav.
          </note>
          <note>
            Jag återkommer till att ni måste tänka på kommande generationer.
            Dagens unga pojkar och flickor kan till större delen räddas undan
            prostitution om en tydlig signal omgående går ut om att det är
            förbjudet att prostituera sig.
          </note>
          <note type="speaker">
            Anf. 185 YILMAZ KERIMO (s) replik:
          </note>
          <note>
            Fru talman! Jag håller med om att handeln måste stoppas, men
            inte så som Ingemar Vänerlöv menar, dvs. att kvinnan också ska
            kriminaliseras. Man måste titta på orsakerna.
          </note>
          <note>
            I reservation 5 - jag sade nyss att det här är motsägelsefullt
            - säger ni att de behöver psykiatrisk hjälp, socialhjälp och stöd.
            Det är vad de behöver.
          </note>
          <note>
            Men tror Ingemar Vänerlöv att kvinnorna, ifall vi kriminaliserar
            också dem, skulle våga söka hjälp?
          </note>
          <note>
            Nej, det vågar de inte. De vill inte bli registrerade hos polisen,
            vill inte bli kriminella. Därför söker de inte hjälp och då blir
            det ännu värre.
          </note>
          <note>
            Vi måste gå till orsakerna till att det har blivit som det har
            blivit om vi ska hjälpa kvinnorna. Som jag tidigare sagt har lagen
            varit i kraft i bara ett år. Först får vi se effekterna. Sedan
            får vi göra en utvärdering och eventuellt utveckla det hela på
            ett annat sätt.
          </note>
          <note>
            Anf. 186 MARGARETA ISRAELS-
          </note>
          <note>
            SON (s):
          </note>
          <note>
            Fru talman! Jag ska tala om klotter men låt mig först få tacka
            justitieutskottet och dess kansli för den utomordentliga genomgången
            och den fina behandlingen av den motion som inlämnats från Riksdagens
            tvärpolitiska barngrupp med mitt namn som första namn och som
            handlar om olovlig värvning av barn till väpnade konflikter. Det
            var väldigt fint att se att ni hade tittat så belysande på frågan.
            Det är jag mycket tacksam för.
          </note>
          <note>
            Klotter är ett gissel på många orter. Ofta är det ganska få människor
            som är mycket aktiva och ständigt i verksamhet med sprejburkar
            för att i skydd av mörkret förstöra husfasader, tunnelväggar och
            andra större ytor som de anser passar för sitt målande.
          </note>
          <note>
            Jag avstår här från att anlägga några som helst konstnärliga
            aspekter på vad de här personerna åstadkommer. Den som får sin
            egendom nedklottrad på detta sätt har svårt att förstå och att
            ursäkta det hela med att alstren skulle kunna ha något som helst
            konstnärligt värde. Det handlar i stället om skadegörelse - en
            skadegörelse som ofta består av in absurdum upprepade signaturer,
            ord eller figurer. Skrämmande ofta är det rasistiska eller nazistiska
            slagord.
          </note>
          <note>
            Myndigheter och privatpersoner som försöker komma till rätta
            med detta klottrande för en ojämn kamp. Trots avsevärda insatser
            är det svårt att nå framgång och få det att upphöra. Polisen står
            ofta maktlös, eftersom det gäller att vara på plats just när brottet
            begås. Det handlar i stort sett om att ta klottrarna på bar gärning.
          </note>
          <note>
            Alltför ofta läser vi i tidningen om poliser som ryckt ut för
            att gripa klottrande skadegörare. Lika ofta läser vi att de inte
            haft möjlighet att vidta nödvändiga åtgärder för att kunna väcka
            åtal. Människor blir arga och irriterade men vänder vreden bort
            från klottrarna och kräver i stället en ändring av regelverket,
            av lagstiftningen: "Nu måste det bli slut på allt klotter!"
          </note>
          <note>
            "Sedan några år håller ett 15-tal klottrare Västerås i ett järngrepp.
            Klottrarna har vandaliserat, förstört och smetat ned byggnader
            och anläggningar på ett sätt som väckt ilska, bestörtning och
            vrede bland oss västeråsare."
          </note>
          <note>
            Så inleds ett uttalande av socialdemokraterna i
          </note>
          <note>
            Västerås som antogs den 31 januari i år. Uttalandet är ställt
            till justitieminister Laila Freivalds samt justitieutskottet,
            så flera av de närvarande i kammaren får tillfälle att läsa det
            i sin helhet vid ett senare tillfälle.
          </note>
          <note>
            "Arbetet med att sanera och återställa efter klottrarnas härjningar
            har kostat åtskilliga 10-tals miljoner kr enbart för kommunen",
            fortsätter det, "pengar som vi långt hellre hade velat använda
            till skola, vård och omsorg. Till detta kommer de mycket stora
            belopp som alla andra fastighetsägare fått lägga ned på sanering
            och reparationer."
          </note>
          <note>
            Fru talman! Västerås är en vacker Mälarstad. Ingen av oss som
            valt att bo där accepterar den förfulning och förslumning som
            klottrarnas nattliga härjningar för med sig i vår stad. Klottret
            ska bekämpas och ska helst vara borta inom 48 timmar. Handlar
            det om rasistiska eller nedsättande budskap ska det gå ännu snabbare.
          </note>
          <note>
            Redan för några år sedan tog vi socialdemokrater initiativ till
            att bilda det lokala brottsförebyggande rådet Värna Västerås.
            Inom Värna Västerås finns också Nätverk mot klotter med representanter
            för affärsidkare, fastighetsägare, polis, åklagare, skola och
            socialtjänst. Inom nätverket samordnas en rad åtgärder för att
            komma till rätta med klottret i Västerås.
          </note>
          <note>
            Vi är naturligtvis starkt medvetna om att klotter inte är en
            sak bara för regering och riskdag. Föräldrar, affärer, fastighetsägare,
            företag, föreningar, myndigheter, ja alla har vi ett gemensamt
            ansvar för att få bukt med klottrarnas framfart. Allas medverkan
            är viktig för att stoppa klottret.
          </note>
          <note>
            Nu krävs emellertid lagändringar för att få de instrument som
            ger polisen en reell möjlighet för att ingripa i samband med denna
            skadegörelse som kallas klotter. Jag vill understryka att de behov
            av straffskärpning som föreslås i min länskollega Göran
          </note>
          <note>
            Magnussons motion 1999/2000:Ju728 har sin betydelse om man ska
            underlätta utredandet.
          </note>
          <note>
            Fru talman! Redan förra året instämde justititeutskottet i justitieministerns
            uttalanden om behovet av att överväga ändrad lagstiftning i vissa
            avseenden och hänvisade till pågående beredningsarbete.
          </note>
          <note>
            I kväll när jag står i denna kammare vill jag rikta en direkt
            uppmaning till Justitiedepartementet: Se till att snabba upp departementshanteringen
            i denna fråga. Tillsätt inga utredningar utan kom tillbaka till
            riksdagen med direkta förslag som exempelvis kan ha sin grund
            i de förslag som framkom vid seminariet den 26 oktober förra året
            och som det hänvisas till i utskottets betänkande.
          </note>
          <note type="speaker">
            Anf. 187 ROLF ÅBJÖRNSSON (kd):
          </note>
          <note>
            Fru talman! Tidigare under dagens debatt hänvisade Kia Andreasson
            till en afrikansk sentens: Det krävs en by för att uppfostra ett
            barn.
          </note>
          <note>
            Det var en osedvanligt klok sentens. Min korta taletid ger inte
            möjlighet att utveckla detta, men jag tänkte tala om pornografin.
          </note>
          <note>
            Jag har ibland funderat över hur samhället skulle fungera om
            vi i kretsen av nära och kära i ett mindre samhälle skulle spela
            upp live den typ av aktiviteter som varje natt utspelar sig i
            våra televisionsapparater i de svenska hemmen. Det är fullständigt
            uppenbart att detta inte skulle få förekomma, helt otänkbart.
            Jag tror egentligen nästan ingen kunde tänka sig att genomföra
            någonting sådant.
          </note>
          <note>
            Genom den tekniska utveckling som har skett och det samhälle
            som vi har byggt upp är det här en verklighet, och vi står i stort
            sett alla handfallna inför detta. Man utmanar starka krafter om
            man säger att vi inte vill ha det här och menar allvar med det.
          </note>
          <note>
            Därför tycker jag att det var stimulerande att se den reservation
            som Vänsterpartiet och Miljöpartiet har lämnat beträffande pornografi
            om ett tilläggsdirektiv till Sexualbrottsutredningen. Vi har alltså
            inte någon sådan uppgift i utredningen att se över den delen.
            Tvärtom finns det skrivningar som säger att vi inte får göra sådana
            överväganden därför att det då säkerligen kommer att inkräkta
            på tryckfriheten och annan grundlagsstiftning. Därmed är vi totalt
            handlingsförlamade.
          </note>
          <note>
            Jag är inte beredd att acceptera det synsättet, utan jag menar
            att vi måste, med alla medel och alla krafter, motverka det här
            fenomenet. Jag tycker det är olyckligt om det här ska formuleras
            som en kvinnofråga eller i ett kvinnoperspektiv. Detta är ett
            mänskligt perspektiv. Det är ett fenomen som vi inte ska ha.
          </note>
          <note>
            Detta sug efter sexualitet är nästan som en drog i samhället.
            Ju egendomligare det blir, desto bättre är det.
          </note>
          <note>
            Upp till kamp mot pornografin! Alla krafter ska vara välkomna.
          </note>
          <note>
            När det gäller livstidsstraffet kan jag inte förstå annat än
            att det måste vara någon teknisk miss. Reservationerna beträffande
            livstidsstraffet är, utom
          </note>
          <note>
            Centerpartiets som är litet annorlunda, identiska från de övriga
            partierna. Det är ordet "långt" som skiljer.
          </note>
          <note>
            Det kan inte ha någon innebörd i sak. Vi som varit med i debatten
            i dag om livstidsstraffet är på det klara med att vi behöver se
            över det. Med det får jag tacka, fru talman.
          </note>
          <note type="speaker">
            Anf. 188 KIA ANDREASSON (s):
          </note>
          <note>
            Fru talman! Skillnaden i reservationerna när det gäller livstidsstraffet
            är inte bara ordet "långt". Jag lusläste dem. I reservationen
            från kd står det att det bör utredas "om" livstidsstraffet "bör"
            ersättas av tidsbestämt långt fängelsestraff. Alltså bör det utredas
            om det bör. De övriga reservanterna säger: "En utredning bör tillsättas
            med uppgift att se över hur man kan ersätta livstidsstraffet med
            ett tidsbestämt fängelsestraff."
          </note>
          <note>
            Det är det som skiljer. Det var det jag tyckte var så underligt
            att vi skulle utreda om och bör. Och jag tyckte att det var en
            intern fråga för Kristdemokraterna.
          </note>
          <note type="speaker">
            Anf. 189 ROLF ÅBJÖRNSSON (kd):
          </note>
          <note>
            Fru talman! Jag ser inte det som en skillnad realt sett. Det
            är klart att det är ett försiktigare sätt att uttrycka det på,
            och jag kan förstå varför man har formulerat sig på det viset.
            Men okej, det finns en nyansskillnad där.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 16 februari.)
          </note>
          <note>
            10 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1999/2000:55 Kommersiell lokalradio
          </note>
          <note>
            11 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 9 februari
          </note>
          <note>
            1999/2000:221 av Karin Pilsäter (fp) till socialminister Lars
            Engqvist
          </note>
          <note>
            Spädbarnsdöd och stöd till drabbade familjer
          </note>
          <note>
            1999/2000:222 av Karin Pilsäter (fp) till finansminister Bosse
            Ringholm
          </note>
          <note>
            Förutsättningar för långsiktig tillväxt
          </note>
          <note>
            1999/2000:223 av Helena Bargholtz (fp) till utbildningsminister
            Thomas Östros
          </note>
          <note>
            Vårdutbildningen
          </note>
          <note>
            1999/2000:224 av Maud Ekendahl (m) till justitieminister Laila
            Freivalds
          </note>
          <note>
            Narkotika på fängelserna
          </note>
          <note>
            1999/2000:225 av Göte Jonsson (m) till statsrådet
          </note>
          <note>
            Ingegerd Wärnersson
          </note>
          <note>
            Fristående skolor
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 15 februari.
          </note>
          <note>
            12 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 9 februari
          </note>
          <note>
            1999/2000:516 av Karin Pilsäter (fp) till statsrådet
          </note>
          <note>
            Mona Sahlin
          </note>
          <note>
            Förenklingar för företagande
          </note>
          <note>
            1999/2000:517 av Inger Strömbom (kd) till statsrådet
          </note>
          <note>
            Lars-Erik Lövdén
          </note>
          <note>
            Korrigering av utjämningsavgiften
          </note>
          <note>
            1999/2000:518 av Bertil Persson (m) till finansminister Bosse
            Ringholm
          </note>
          <note>
            Gränsgångaravtalet med Malmö
          </note>
          <note>
            1999/2000:519 av Gudrun Lindvall (mp) till jordbruksminister
            Margareta Winberg
          </note>
          <note>
            Kulskytte i fågeljakt
          </note>
          <note>
            1999/2000:520 av Jan Backman (m) till statsrådet
          </note>
          <note>
            Ingegerd Wärnersson
          </note>
          <note>
            Vuxenutbildningskampanjer
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 15 februari.
          </note>
          <note>
            13 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 9 februari
          </note>
          <note>
            1999/2000:485 av Inger René (m) till justitieminister
          </note>
          <note>
            Laila Freivalds
          </note>
          <note>
            Skyddad adress
          </note>
          <note>
            1999/2000:486 av Carl Erik Hedlund (m) till finansminister Bosse
            Ringholm
          </note>
          <note>
            Hanteringen av skattelagarna
          </note>
          <note>
            1999/2000:487 av Inger Segelström (s) till näringsminister Björn
            Rosengren
          </note>
          <note>
            Statliga bolags verksamhet i porrbranschen
          </note>
          <note>
            1999/2000:488 av Rolf Gunnarsson (m) till näringsminister Björn
            Rosengren
          </note>
          <note>
            Tillväxtavtalen i Dalarna
          </note>
          <note>
            1999/2000:489 av Britt-Marie Danestig (v) till utbildningsminister
            Thomas Östros
          </note>
          <note>
            Förlängd tandhygienistutbildning
          </note>
          <note>
            1999/2000:490 av Marie Engström (v) till näringsminister Björn
            Rosengren
          </note>
          <note>
            Åtgärder inom regionalpolitiken
          </note>
          <note>
            1999/2000:491 av Amanda Agestav (kd) till justitieminister Laila
            Freivalds
          </note>
          <note>
            Åldersgräns på pornografiska tidningar
          </note>
          <note>
            1999/2000:496 av Kenneth Lantz (kd) till justitieminister Laila
            Freivalds
          </note>
          <note>
            Fängelsepermission
          </note>
          <note>
            1999/2000:497 av Jeppe Johnsson (m) till justitieminister Laila
            Freivalds
          </note>
          <note>
            Hot och våld inom kriminalvården
          </note>
          <note>
            1999/2000:499 av Rosita Runegrund (kd) till statsrådet Maj-Inger
            Klingvall
          </note>
          <note>
            Angolanska flyktingar
          </note>
          <note>
            1999/2000:503 av Kenneth Johansson (c) till socialminister Lars
            Engqvist
          </note>
          <note>
            Vård på lika villkor
          </note>
          <note>
            1999/2000:505 av Inger Lundberg (s) till kulturminister Marita
            Ulvskog
          </note>
          <note>
            Textade TV-program
          </note>
          <note>
            1999/2000:506 av Carina Hägg (s) till försvarsminister Björn
            von Sydow
          </note>
          <note>
            Sprängmedel för träning av minhundar
          </note>
          <note>
            1999/2000:508 av Carina Hägg (s) till statsrådet
          </note>
          <note>
            Maj-Inger Klingvall
          </note>
          <note>
            Dry Sex och AIDS
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 15 februari.
          </note>
          <note>
            14 § Kammaren åtskildes kl. 22.00.
          </note>
          <note>
            Förhandlingarna leddes av talmannen från sammanträdets början
            t.o.m. 1 §
          </note>
          <note>
            anf. 7 (delvis), av förste vice talmannen därefter t.o.m. anf.
            45 (delvis), av tredje vice talmannen därefter t.o.m. anf. 70
            (delvis), av andre vice talmannen därefter t.o.m. 6 § anf. 103
          </note>
          <note>
            (delvis), av talmannen därefter till ajourneringen kl. 18.01,
            av tredje vice talmannen därefter t.o.m. 9 § anf. 160
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
