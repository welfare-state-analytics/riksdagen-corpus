<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--50</head>
          <docDate when="1999-12-20 00:00:00">1999-12-20 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------------
          </note>
          <note>
            1 § Särskilt anordnad debatt om Telia-Telenor-affären
          </note>
          <note type="speaker">
            Anf. 1 BO LUNDGREN (m):
          </note>
          <note>
            Fru talman! Spåren av statligt ägande och socialdemokratisk näringspolitik
            förskräcker. Det räcker med att påminna om Stålverk 80 och Nordbanken
            -
          </note>
          <note>
            och nu Telia-Telenor.
          </note>
          <note>
            När Göran Persson presenterade fusionen mellan
          </note>
          <note>
            Telia och Telenor här i kammaren den 20 januari lyste han av
            stolthet. I dag lyser Göran Persson bara med sin frånvaro.
          </note>
          <note>
            Utvecklingen sedan januari har liknat en såpopera och har dragit
            ett löjets skimmer över de medverkande. Politisk klåfingrighet
            har orsakat affärsmässigt kaos. De stora förlusterna - direkta
            kostnader och försuttna chanser - får bäras av skattebetalarna
            och de anställda.
          </note>
          <note>
            Denna debatt bör handla om hur de bästa förutsättningar nu kan
            skapas för att utveckla Telia och om hur det politiska ansvaret
            för sammanbrottet bör axlas.
          </note>
          <note>
            Telia-Telenor-fusionen syftade till att utveckla den affärsmässiga
            och tekniska kompetensen i företagen. Det hindrades av fortsatt
            statligt ägande, som samtidigt innebar att planeringen och genomförandet
            av fusionen kom att präglas av omöjliga låsningar.
          </note>
          <note>
            Telia bolagiserades i samband med den borgerliga regeringens
            avreglering av telemarknaden och är ett av Sveriges viktigaste
            företag med i fjol drygt 30 000
          </note>
          <note>
            anställda. Utvecklingen från myndighetsmonopol till ett fristående,
            enskilt ägt aktiebolag måste nu fullföljas. Telia måste befrias
            från den politiska styrning som orsakat så stor skada och som
            kan fortsätta att hindra en snabb, positiv utveckling.
          </note>
          <note>
            Fru talman! Telia-Telenor-affären är följden av ett medvetet
            ideologiskt vägval av Göran Persson och hans regering. En privatisering
            av Telia skulle undvikas. Fusionen med Telenor blev ett sätt för
            socialdemokraterna att garantera statligt majoritetsägande under
            lång tid.
          </note>
          <note>
            Ansvaret vilar tungt på statsministern och näringsministern.
            Sverige har inte råd med en regering vars näringspolitik bygger
            på förlegade socialistiska idéer. Sverige har inte råd med en
            näringsminister som ständigt misslyckas.
          </note>
          <note type="speaker">
            Anf. 2 ALF SVENSSON (kd):
          </note>
          <note>
            Fru talman! I slutet av förra veckan besökte ett
          </note>
          <note>
            TV-team anställda vid Telia och bad om deras utlåtande eller
            omdöme. Då sade de ordagrant så här: Det har varit en lekstuga
            på högsta nivå. Jag tror att väldigt många i svenska folket tycker
            att det var en bra beskrivning.
          </note>
          <note>
            Man undrar om det inte alls bekymrar regeringen att respekten
            för politiskt arbete efter regeringens alla havererade projekt
            hamnar i bottenläge. Managementföretag och konsulter behöver efter
            Telenorkollapsen absolut inte söka efter åskådningsexempel på
            hur man beter sig för att få fusioner och samarbeten att misslyckas.
            Sådana åskådningsexempel erhåller man bara man tittar på regeringens
            verksamhet.
          </note>
          <note>
            I dag, näringsministern, måste svenska folket få veta hur stora
            förluster det handlar om. Och dribbla inte med snacket om att
            det får vi veta så småningom!
          </note>
          <note>
            Någon aning måste ni ha om det i dag.
          </note>
          <note>
            Här har alltså ett fusionsförsök fallit ihop som ett korthus.
            Kommer Telia nu att hamna på börsen, och i så fall i vilken omfattning?
            Tidigare har vi hört tidpunkten april. Gäller den? I går sade
            statsministern att det inte är någon brådska. Samtidigt säger
            man att det handlar om affärsmässighet. Det går inte ihop.
          </note>
          <note>
            Har ni inget hum om hur ni ska hantera den här affären fortsättningsvis?
            Eftersom det är Göran Persson som bestämmer borde han givetvis
            ha varit här i dag. Eller är det så att han fortsätter med sitt
            gängse beteende att skjuta sina ministrar framför sig, trots att
            han själv startar de projekt som sedan går i kvav?
          </note>
          <note>
            Dagens debatt handlar ytterst inte enbart om Telenorkollapsen.
            Den handlar om huruvida Sverige ska fortsätta att knapra på gammal
            socialdemokratisk verbal skåpmat eller om vi i vårt land ska börja
            inse att gamla regleringar inte längre gäller.
          </note>
          <note type="speaker">
            Anf. 3 LENNART DALÉUS (c):
          </note>
          <note>
            Fru talman! Man behöver inte vara vidare skarpögd för att se
            att den här affären har hanterats oskickligt. Eller som det heter
            på tydligare svenska:
          </note>
          <note>
            Den har hanterats klantigt.
          </note>
          <note>
            Där skulle man egentligen kunna lämna diskussionen, om det inte
            hade funnits tre frågor framåt som det är intressant att belysa.
          </note>
          <note>
            Den första frågan är den om vad som egentligen hände. Det kan
            nog vara nyttigt att dra lite lärdomar av de fel som begicks och
            att alltså få en redovisning av vad som egentligen hände i den
            här affären.
          </note>
          <note>
            Den andra frågan gäller att detta ju spelar roll för vår förmåga
            att betala av på statsskulden. Det hänger helt enkelt samman med
            den, och det är viktigt att få detta belyst. Hur tänker man anstränga
            sig för att hålla uppe tempot i detta arbete från regeringens
            sida?
          </note>
          <note>
            Men, fru talman, den sista frågan är kanske den som är allvarligast
            och viktigast. Nu gäller det nämligen att värna om Telia, att
            värna den verksamhet som
          </note>
          <note>
            Telia bedriver. Det som nu har hänt påverkar ju hela den svenska
            telekomverksamheten. Det påverkar hela användningen, utnyttjandet
            och utvidgandet av accessnätet. Det är här som regeringens möjliga
            ambitioner - jag säger möjliga, fru talman - måste granskas, diskuteras
            och ges, förmodar jag, en annan inriktning.
          </note>
          <note>
            De här tre frågorna - vad det var som hände, hur statsskuldsavbetalningen
            kommer att påverkas och hur vi ska gå vidare i arbetet med en
            digital allemansrätt - är våra skäl för att begära den här debatten.
          </note>
          <note type="speaker">
            Anf. 4 LARS LEIJONBORG (fp):
          </note>
          <note>
            Fru talman! I kategorin politiska magplask framstår Telia-Telenor-affären
            som i särklass de senaste åren. Därför hade det varit snyggt,
            och bra ledarskap, om regeringschefen hade kommit till riksdagen
            och försvarat sitt och regeringens agerande.
          </note>
          <note>
            Det viktigaste när något sådant här har hänt är både att dra
            slutsatser av det förflutna och att blicka framåt för att minska
            skadeverkningarna. Hur kunde regeringen missa det som så många
            andra såg, dvs. att det grundläggande felet med det här låg i
            själva avtalet där den politiska motsättningen var inbyggd? Det
            är inte konstigt att norrmännen hänvisar till den här cross over-bestämmelsen,
            för den bygger ju på politiskt hänsynstagande: I alla strategiska
            beslut ska hänsyn tas till en nationell politisk diskussion. Det
            såg vi. Därför avstyrkte vi den här affären, men näringsministern
            såg det inte.
          </note>
          <note>
            Nu har vi hört näringsministern i helgen säga: Vi ska lyssna
            på Telias ledning innan vi tar ställning till privatiseringsfrågan.
            Men det gjorde ni inte förra gången. Telias ledning begärde under
            Lars Bergs tid att företaget skulle privatiseras. Det var deras
            åsikt som de framförde till ägarna, även om det primärt naturligtvis
            inte vara deras uppgift. Men vad vet vi nu? Statsministern har
            i en debatt på en fråga från mig sagt att Telia aldrig ska privatiseras.
            Nu verkar det som om den inställningen är uppmjukad. Nu ska
          </note>
          <note>
            Björn Rosengren upp i talarstolen: Kan vi få ett besked i den
            frågan i dag? Är regeringen öppen för att under nästa år börsintroducera
            Telia?
          </note>
          <note>
            Anf. 5 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Som vi just hört finns det många uppfattningar om
            hur fusionen mellan Telia och Telenor borde har skötts. Låt mig
            göra följande tydligt.
          </note>
          <note>
            Den svenska och den norska regeringen var tidigt överens om att
            affärsmässiga principer skulle vara vägledande för fusionsarbetet.
            Detta fastslogs i intentionsavtalet som undertecknades den 30
            mars. Detta gjordes också tydligt i ett brev från den norska kommunikationsministern
            till mig den 23 september. Det bekräftades också i aktieägaravtalet
            som skrevs under den 19 oktober.
          </note>
          <note>
            Styrelsens beslut i början av december om lokalisering av ledningsfunktionerna
            för affärsområdena blev det som utlöste problemet med fusionen.
            De norska styrelseledamöterna och den norska företagsledningen
            ansåg inte att de svenska styrelseledamöterna fullföljde avtalet.
            Men beslutet var fattat i enlighet med svensk aktiebolagslag.
            Beslutet var också fattat i enlighet med aktieägaravtalet. Genom
            offentliga motsättningar blev bolagets ledning oförmögen att förvalta
            det svenska och det norska folkets pund på ett professionellt
            sätt. Som företrädare för bolagets ägare kunde jag inte acceptera
            detta. Därför lyftes frågan om bolagets framtid på den svenska
            och den norska regeringens förhandlingsbord. Den norska regeringen
            ansåg inte att beslutet var fattat på ett korrekt sätt. Detta
            var inte en bra utveckling, för så kan ett företag i längden inte
            skötas.
          </note>
          <note>
            Den svenska regeringen anser att styrelsen, oavsett om det gäller
            Telia, Vattenfall eller Statens Järnvägar, har att hantera frågor
            rörande bolagets skötsel.
          </note>
          <note>
            Beslut ska fattas på affärsmässig grund. Svensk aktiebolagslag
            ska gälla. Styrelsen och bolagets ledning ska i varje läge agera
            med bolagets bästa för ögonen.
          </note>
          <note>
            I denna svåra situation tog jag och regeringen ansvar. Vi försökte
            tillsammans med den norska regeringen finna en lösning. Jag lämnade
            ett konkret förslag till min norske kollega om hur den uppkomna
            situationen skulle kunna lösas.
          </note>
          <note>
            För det första: Vi måste vara beredda att byta ut delar av högsta
            ledningen och styrelsen.
          </note>
          <note>
            För det andra: Vi måste slå fast att aktieägaravtalet skulle
            gälla.
          </note>
          <note>
            För det tredje: Vi måste vara överens om att styrelsens beslut
            rörande lokalisering av ledningsfunktionerna för affärsområdena
            hade fattats på ett sätt som stämde överens med aktieägaravtalet.
          </note>
          <note>
            För det fjärde: Ägarna skulle inte ingripa i bolagets skötsel.
          </note>
          <note>
            Det fick inte råda någon tvekan om hur avtalet skulle tolkas,
            varken nu eller i framtiden.
          </note>
          <note>
            Jag ville få besked om den norska regeringen kunde acceptera
            förslaget. Det beskedet kom i torsdags. Svaret från den norska
            regeringen var utformat så att fusionen mellan Telia och Telenor
            inte gick att genomföra. Därför avbröts fusionsarbetet mellan
          </note>
          <note>
            Telia och Telenor omedelbart. Detta beslut fattade den svenska
            och den norska regeringen i enighet och i samförstånd.
          </note>
          <note>
            Fru talman! Det var Telias och Telenors ledningar tillsammans
            med facket som tog initiativet till fusionen. De trodde på fusionen.
            Jag personligen trodde på fusionen. Regeringen trodde på fusionen,
            och många analytiker och experter trodde på fusionen. En majoritet
            i denna kammare ställde sig bakom fusionen.
          </note>
          <note>
            Fusionstanken var, och jag vill också påstå är, riktig.
          </note>
          <note>
            I en allt hårdare internationell konkurrens krävs att Telia har
            kraft att hävda sig på en avreglerad telemarknad. Vi får inte
            glömma att Telia varje dag för en stenhård kamp om kunderna. Fusionen
            var ett allvarligt försök att skapa ett av Europas ledande telekomföretag
            för att ge Telia möjligheter att tillsammans med Telenor bli större
            och starkare och bättre kunna hävda sig på denna snabba och mycket
            tuffa marknad.
          </note>
          <note>
            Fusionen var också ett försök att befästa inte minst Sveriges
            position som ett ledande IT-land.
          </note>
          <note>
            Fusionen var ett framtidsinriktat industriellt projekt.
          </note>
          <note>
            Därför vill jag än en gång understryka att det var rätt att göra
            ett försök att fusionera Telia och Telenor.
          </note>
          <note>
            Men det var lika rätt att avbryta försöket när det inte visade
            sig fungera.
          </note>
          <note>
            Fru talman! Hur ser då Telias framtid ut? Ja, Telia är ett starkt,
            välskött och framgångsrikt företag som svenska folket kan känna
            stolthet över. Bolaget har också minst sagt en duktig och kompetent
            personal med stora förtjänster. Nu måste Telia få lugn och arbetsro.
            Nu måste bolagets nya ledning utarbeta och presentera nya strategier.
            Nu måste personalen få återgå till normal verksamhet. Telia är
            inget företag i kris. Telia står redan i dag starkt. Det kommer
            att ta ännu några månader innan bolaget är fullt rustat inför
            framtiden.
          </note>
          <note>
            Mot denna bakgrund har jag svårt att förstå de som redan en timma
            efter det att fusionen sprang ut och krävde att bolaget omedelbart
            skulle sättas på börsen. Det kändes faktiskt panikartat och en
            smula oövertänkt. Därför vill jag säga till Moderaterna,
          </note>
          <note>
            Folkpartiet och Kristdemokraterna: Låt oss nu ta det lite lugnt.
            Låt oss analysera läget med lite is i magen, och låt oss hantera
            denna situation på ett klokt sätt.
          </note>
          <note>
            Lika litet som det var absolut nödvändigt att snabbt sätta Telia
            på börsen för fyra år sedan, lika lite är det absolut nödvändigt
            att snabbt göra detsamma i dag.
          </note>
          <note>
            Telia har ingenting att vinna på förhastade beslut.
          </note>
          <note>
            Fru talman! Jag har givit mina medarbetare i uppdrag att snabbt
            vidta de åtgärder som krävs för att förbereda skilsmässan mellan
            bolagen. Denna skilsmässa måste genomföras på ett för företagen
            och personalen smidigt och positivt sätt. Jag vill också slå fast
            att min ambition är att se till att Telia även i fortsättningen
            ska ha förutsättningar att vara ett ledande telekomföretag i Europa,
            ett företag som växer, ett företag som vinner nya marknader och
            ett företag som utvecklar nya tjänster. Vi har som ägare ett ansvar
            för att åstadkomma detta, och detta ansvar tänker regeringen ta
            också i framtiden.
          </note>
          <note type="speaker">
            Anf. 6 BO LUNDGREN (m):
          </note>
          <note>
            Fru talman! Det är inte utan att man häpnar. Björn
          </note>
          <note>
            Rosengren förefaller leva i en värld alldeles för sig själv.
            Här har egentligen inget gått snett eller fel.
          </note>
          <note>
            Regeringen har gjort så gott den har kunnat. Jag har t.o.m. hört
            i en lördagsintervju att Björn Rosengren betecknar sitt eget agerande
            som synnerligen professionellt. Bevare oss för den typen av professionalism!
          </note>
          <note>
            Jag tror hela svenska folket är enigt med mig när jag säger det.
          </note>
          <note>
            Och så säger Björn Rosengren: Ta det nu lugnt!
          </note>
          <note>
            Låt oss analysera läget!
          </note>
          <note>
            Varför inte tänka tillbaka? Om man hade tagit det lugnt och velat
            analysera läget hade vi kanske sluppit det som nu inträffade.
          </note>
          <note>
            Björn Rosengren började med att säga att affärsmässiga principer
            skulle gälla vid fusionen av Telia-
          </note>
          <note>
            Telenor. Men med det statliga ägande som fanns på båda sidorna
            tecknade man ju ett aktieägaravtal som skapade de här oklarheterna,
            som ledde till skriftväxlingar där Björn Rosengren en dag inte
            har läst ett brev och någon annan dag har läst samma brev, men
            inte kommer ihåg vad det handlade om. Och det är klart: Det är
            inte så lätt, med all den löslighet som finns i aktieägaravtalet,
            att avgöra: Vad omfattar det egentligen? Vilka krav ska man ställa
            på enighet? När ska man gå till skiljedom i Köpenhamn?
          </note>
          <note>
            Jag menar: Vad är det för slags affärsmässiga beslut som leder
            till skiljedom i Köpenhamn? Man kan inte driva företag som riksdagsutskott,
            det har vi ju sett, och det är ju där det stora problemet ligger.
          </note>
          <note>
            Detta var ju inte heller okänt. I debatten i kammaren för ett
            halvår sedan varnade ju vi för detta. Den
          </note>
          <note>
            18 oktober fick vi titta på ett apspel utan dess like som ägde
            rum innan man sent på natten kunde teckna det slutliga avtalet.
            Allt detta har ju varit känt under en lång tid, alla de inbyggda
            spänningar som fanns.
          </note>
          <note>
            Och Björn Rosengren säger att detta sköttes professionellt.
          </note>
          <note>
            Fru talman! Den förre Teliachefen Lars Berg, som tillsammans
            med sina medarbetare ligger bakom mycket av den framgång Telia
            har haft, säger i en intervju i gårdagens Svenska Dagbladet att
            den politiska sektorn förstörde Telias möjligheter att utvecklas
            ännu bättre genom att efter regeringsskiftet 1994
          </note>
          <note>
            motsätta sig en privatisering som ger självständighet och tillgång
            till kapitalmarknaden på helt andra villkor. Han säger: "Det som
            plågar mig är att man inte med ägaren kunde föra en diskussion
            om privatisering. Under våren 1998 ledde det till en viss frustration
            hos mig. Jag såg ju möjligheterna för Telia i
          </note>
          <note>
            Europa. Men vi fick inte verktyget."
          </note>
          <note>
            Den blockering som Lars Berg talar om var det som ledde fram
            till att vad man kunde åstadkomma var den här redan en gång dödfödda
            idén med Telia-
          </note>
          <note>
            Telenor. Anders Sundström försökte ju, men misslyckades och sade
            att det inte gick att fullfölja.
          </note>
          <note>
            När Göran Persson för elva månader sedan i kammaren tog åt sig
            den stora äran - då när Göran
          </note>
          <note>
            Persson ville vara i kammaren och synas; nu är han som sagt inte
            här - slog han fast att det var väldigt viktigt, som han sade,
            att det offentliga majoritetsägandet av det nya bolaget inte hotades.
          </note>
          <note>
            Här är förklaringen till att det gick så illa och kostade så
            mycket. Staten kan inte hantera de här sakerna. Björn Rosengren
            är minst sagt inte professionell i sitt agerande, och inte regeringen
            heller.
          </note>
          <note>
            Vi får alla ta en stor kostnad. Det är inte bara en direkt avvecklingskostnad
            på hundratals miljoner kronor; det är också anseende, rating och
            förlorade möjligheter som kostar mycket för Telia, för de anställda
            och för skattebetalarna. Men Björn Rosengren har ingenting lärt.
            Allting är fortfarande strålande.
          </note>
          <note>
            Det viktigaste är att skapa bra förutsättningar för
          </note>
          <note>
            Telia nu. Då vore det väl bra att faktiskt tänka efter:
          </note>
          <note>
            Vad är det för erfarenheter som Lars Berg, med stor erfarenhet
            från just Telia, talar om? Vad är det för stor brist som har funnits?
            Vad är det som har gjort att företaget inte har kunnat utvecklas
            och att många av chanserna har försuttits? Jo, just det statliga
            ägandet. Privatiseringen är en nyckelfråga. Björn Rosengren har
            ju sagt att privatiseringen kanske borde ha skett innan fusionen,
            och det är alldeles rätt: Det var det som borde ha skett, men
            så blev det ju inte. Därför vill jag fråga Björn Rosengren och
            Göran Persson, som säger att det kan anstå och att det kanske
            inte alls ska genomföras någon privatisering: Är regeringens ambition
            att skapa förutsättningar för att genomföra en privatisering av
            Telia?
          </note>
          <note>
            Björn Rosengren ska svara på den frågan: Är regeringen beredd
            att skapa förutsättningar för, bygga en plan för och genomföra
            en privatisering av Telia?
          </note>
          <note>
            Sedan är det självklart att regeringen och Björn
          </note>
          <note>
            Rosengren måste ta sitt ansvar för inte bara den idémässiga blockeringen,
            utan också för hanteringen.
          </note>
          <note>
            Man träffade för elva månader sedan ett avtal. Det presenterades
            med stor stolthet, som jag har sagt. Det fanns i riksdagen under
            våren. Under våren kritiserades det av de borgerliga partierna.
            Man pekade på just de brister som nu har exploderat i den kollaps
            som inträffade. Vi fick cirkus den 18 oktober. Vi har haft brevväxlingar
            där man inte har kunnat tolka varandras brev från de olika parternas
            sida i det här avtalet -
          </note>
          <note>
            och så tecknar regeringen ett avtal.
          </note>
          <note>
            Då skulle jag vilja ställa frågan till Björn Rosengren: Hur kan
            Björn Rosengren, som är så professionell, teckna ett avtal som
            kan tolkas så olika och som leder till att en fusion som Göran
            Persson intecknat så mycket prestige i spricker som en ballong?
            Hur kan man över huvud taget teckna ett sådant avtal?
          </note>
          <note>
            Slutligen, fru talman, vill jag ta upp en detalj, men en nog
            så principiellt viktig detalj. Det har framkommit att styrelseordföranden,
            Jan-Åke Kark, har en s.k.
          </note>
          <note>
            fallskärm som omfattar sex år. Man har försökt dölja den genom
            någon form av projektanställning på fyra år och sedan en fallskärm
            på två år.
          </note>
          <note>
            Under den tid jag var minister och fick reda upp efter det statliga
            experimentet med Nordbanken hittade vi stora fallskärmar från
            det 80-tal då socialdemokraterna släppte fram fallskärmar. Vi
            införde regler som begränsade fallskärmarna, och vi såg till att
            den typen av exceptionella avtal som hade träffats inte längre
            skulle finnas. Den socialdemokratiska regeringen förband sig att
            fortsätta med samma krav, och nu finner vi att Björn Rosengren
            och hans näringsdepartement via Telia har kringgått detta i ett
            statligt företag. Jag vill ha besked av Björn Rosengren: Hur kan
            han och hans Näringsdepartement acceptera ett fallskärmsavtal
            som så uppenbart strider mot de regler som har funnits i ett stort
            antal år och som regeringen formellt ställer sig bakom?
          </note>
          <note>
            För det första: Privatisering, Björn Rosengren! Är regeringen
            beredd att skapa förutsättningar för och genomföra en privatisering
            av Telia, så att företaget nu kan börja utvecklas på ett positivt
            och bra sätt?
          </note>
          <note>
            För det andra: Hur kan regeringen teckna ett avtal som skapar
            de förutsättningar för misstolkning som gör att det som Göran
            Persson med så stor glädje presenterade för elva månader sedan
            bara försvinner i tomma intet?
          </note>
          <note>
            Och för det tredje: Hur kan Näringsdepartementet acceptera att
            det träffas ett fallskärmsavtal som klart står i strid mot de
            regler som har funnits under lång tid och som regeringen säger
            sig stå bakom?
          </note>
          <note>
            (Applåder)
          </note>
          <note type="speaker">
            Anf. 7 HANS ANDERSSON (v):
          </note>
          <note>
            Fru talman! Moderaterna accepterade fusionen.
          </note>
          <note>
            Och vad är det för fel på det statliga bolaget Telia vad gäller
            tillväxt och lönsamhet, resultat och värdetillväxt, Bo Lundgren?
          </note>
          <note>
            Till er som har begärt den här debatten vill jag säga: I torsdags
            hade ni fel om effekterna på statsbudgeten av den spruckna fusionsaffären.
            I dag fortsätter ni med ert meningslösa gnäll om omedelbar privatisering.
            Jag menar att det är ansvarslöst.
          </note>
          <note>
            Inte tar ni mycket ansvar för Telias framtid, personalens öde,
            statens tillgångar och demokratin. Ni uppträder som affärstidningarnas
            och aktiemarknadens kolportörer här i kammaren. Alla säger att
            det är en lekstuga. Alla säger att det är en såpa. Det är lätt
            att säga, men låt dem säga det i tidningarna! Ta ansvar, ni som
            faktiskt är valda av Sveriges folk!
          </note>
          <note>
            Det var inte roligt att höra delar av borgerligheten här hemma,
            och det var ännu värre att höra Carl I
          </note>
          <note>
            Hagen i Oslo. Men alla som vet något om stora, komplicerade fusioner
            vet att man bröt mot snart sagt varje god regel. Det finns en
            part som jag har stor respekt för: Fackets representanter från
            SEKO och
          </note>
          <note>
            SIF har varit föredömliga och konsekventa både i stödet av projektet
            och i kritiken i upplösningen. De bör ha en särskild blomma.
          </note>
          <note>
            Jag tror att det här komplicerades av att det handlar om två
            nationer. Dessutom berörde det både företagsaffärer och politik.
            Det är svårare med demokrati än med diktaturen inom privata koncerner,
            men ändå finns det massor med exempel därifrån: Volvo-Renault-affären,
            Saab-Volvo på lastbilssidan och nu
          </note>
          <note>
            Mannesmann i Tyskland som hotas att köpas upp i ett fientligt
            anbud av Vodafone, ett engelskt företag. Att äta eller ätas på
            marknaden, är det bättre, Alf Svensson?
          </note>
          <note>
            Men visst har det varit mycket av patetisk chauvinism också!
            Inte är Sverige Kista, som det har låtit ibland när svenskarna
            uttalat sig. Och nog var det patetiskt att se leråkern vid byggarbetsplatsen
            vid
          </note>
          <note>
            Fornebus gamla flygplats. Åtminstone hade jag svårt att övertygas
            om att det var Silicon Valley i Oslo.
          </note>
          <note>
            Fru talman! Fusionen har brutits. Det är tråkigt men det är ingen
            katastrof. Vi har förlorat tid och ryktet har blivit lite skamfilat
            men jag tror att man snabbt tar tillbaka det som vi har förlorat.
            Det är nog värre med Sverige och Norge som nationer och för politikernas
            rykte.
          </note>
          <note>
            Vänsterpartiet har stött fusionen Telia-Telenor.
          </note>
          <note>
            Vi anser fortfarande att idén är industriellt riktig, som den
            presenterades, och beklagar att det inte gick. Vi menar dock att
            detta mot slutet var omöjligt och att alla vann på att det fick
            ett snabbt slut.
          </note>
          <note>
            Hela marknaden håller på att omstruktureras, både i Sverige och
            internationellt. Konkurrensen skärps.
          </note>
          <note>
            Priserna på telekom- och IT-tjänster kommer att dramatiskt sjunka.
            Ny teknik väller in. Behovet av nya investeringar inom bredbandsteknik
            och annan infrastruktur, som ska ge näringslivet nya förutsättningar
            i hela Sverige, är stort. Det måste gå fort.
          </note>
          <note>
            Många nya affärsmöjligheter öppnar sig. Det statliga Telia går
            bra. Det har mycket goda förutsättningar att hävda sig. Lite lugn
            och ro behövs nu men också en ny affärsstrategi. Nya allianser
            kan tänkas för hela, men också för delar av, bolaget. Börsintroduktion
            av delposter kan tänkas. Vänstern ser till saken och är inte förblindad
            av ideologin som borgarna. Ni kan ju också bidra till ett privat
            nätmonopol i landet men det gagnar varken konkurrerande privata
            företag eller konsumenterna. Kom igen nu, näringsministern, så
            ska vi tala seriöst om framtiden!
          </note>
          <note>
            Till borgarna vill jag säga: Ni abdikerar från ert politiska
            ansvar. Ni är nöjda med att sälja ut snabbt, omedelbart - med
            stora förluster för staten. Det är inte ekonomiskt, industriellt
            eller demokratiskt klokt.
          </note>
          <note>
            Hur tänker ni när det gäller värdetillväxten, som ju varit så
            god? Ska ni ge bort den? Hur tror ni köparna tänker? Köper de
            förlustpapper, eller tänker de göra pengar på det här när åren
            går? Varför säljer ni i så fall ut?
          </note>
          <note>
            Staten som ägare - katastrof. Men har det varit så? Är inte Telia
            ett oerhört lyckat exempel på ett gammalt verk som i en avreglerad
            miljö lyckades hävda sig som kommersiellt lyckosamt företag?
          </note>
          <note>
            Vidare behövs det mycket av ny affärsutveckling för bolaget.
            Avregleringen fortsätter. Det kommer in ny teknik. Dessutom har
            vi IT-handeln och Internet.
          </note>
          <note>
            Det behövs samarbete och samarbetsavtal. Det behöver inte vara
            fusioner. Det finns samarbetsmöjligheter på olika affärsområden.
            Det är inte min sak att tala om exakt vilka men de finns och jag
            vet att diskussionen pågår.
          </note>
          <note>
            Telekompriserna för konsumenterna måste fortsätta att sänkas.
            Vi är för dyra här i Sverige - det drabbar små företag och konsumenter
            - och vi behöver mer access på nätet för olika konkurrerande företag.
            Häromdagen kom det ny lagstiftning - utmärkt!
          </note>
          <note>
            För hela branschutvecklingen i Sverige och för hela näringslivsutvecklingen
            är ett framgångsrikt
          </note>
          <note>
            Telia, i spetsen av utvecklingen, av oerhört stor vikt.
          </note>
          <note>
            För infrastrukturen, för ett nytt näringsliv regionalt i vår
            glesbygd är det oerhört viktigt med ett framgångsrikt Telia. Nu
            ska inte Telia ha hela ansvaret. Postoch telestyrelsen har sitt
            ansvar och riksdagen med lagstiftningen har sitt. Att hävda en
            duktig IT-
          </note>
          <note>
            industriell utveckling är också viktigt men Telia har en nyckelroll.
          </note>
          <note>
            Allianser, fusioner, samarbete, börsintroduktion av somt och
            försäljning av annat, nyemissioner och nya ägarformer - näringsministern,
            Vänstern är beredd att pröva konstruktiva lösningar men de ska
            vara kommersiellt meningsfulla och det ska vara samhälleligt ansvarsfulla
            projekt. Det ska inte handla om att sälja ut. Det ska inte handla
            om att få några kronor i fickan men förlora det stora värdet utanför.
          </note>
          <note>
            Vad ska man då säga om fusionen som sprack? Ja, man kan ta upp
            värderingsfrågan. Man kan ta upp 16-
          </note>
          <note>
            årsgränsen för den statliga majoriteten. Jag vill peka på två
            punkter.
          </note>
          <note>
            Bristen på förtroende är ett grundfel. Det har tydligen funnits
            hela tiden. Stortingets beslut och brevväxlingen mellan näringsdepartementen
            i september
          </note>
          <note>
            1999 måste ha uppfattats av styrelseordföranden och det måste
            ha uppfattats på Näringsdepartementet.
          </note>
          <note>
            Likaså gäller det delar av aktieägaravtalet. Det utandas faktiskt
            misstroende på många punkter. Kvotregler efter nationalitet -
            ja, man får vara glad över att det inte är fråga om bestämmelser
            om norr om Dalälven, om rödhåriga eller något sådant. Möjligtvis
            kunde, tycker jag, en kvotering i könsfrågan ha varit acceptabel.
            Kanske hade det bidragit till en bättre utveckling.
          </note>
          <note>
            Att över huvud taget votera om grundläggande affärsstrategier
            i en bolagsstyrelse är mindre vettigt och bör inge pessimism.
            Dessutom innebar avtalet ett undergrävande av beslutskraften.
            Skiljenämnden i
          </note>
          <note>
            Köpenhamn skulle aldrig ha kunnat lösa tvisten konstruktivt.
            Om den svenska tolkningen fått rätt fick ordföranden en utslagsröst.
            Det var oacceptabelt för norrmännen och bolaget strandade. Om
            norrmännen däremot fått rätt kunde Skiljenämnden endast säga att
            avtalet krävde att majoriteten innehöll representanter från båda
            staterna. Eftersom det inte gick strandade bolaget. Företaget
            blev således konstitutionellt paralyserat.
          </note>
          <note>
            Kanske var avsikten att struktureringen av affärsområdenas huvudkontor
            skulle ha varit klar när avtalet skulle tillämpas. Men i så fall
            missade man i förhandlingarna. Var strategin, näringsministern,
            att går det, så går det?
          </note>
          <note>
            Kom ihåg att det som göms i snö kommer upp i tö! Jag skulle mycket
            gärna vilja ha svar på det senare här i debatten.
          </note>
          <note>
            De borgerliga frågar jag alltså: Varför vill ni sälja ut så snabbt?
          </note>
          <note>
            Och näringsministern frågar jag: Hur kunde man konstruera ett
            bolag med så mycket brist på förtroende och så lite beslutskraft?
          </note>
          <note>
            (Applåder)
          </note>
          <note type="speaker">
            Anf. 8 ALF SVENSSON (kd):
          </note>
          <note>
            Fru talman! Jag skulle vilja fråga Hans Andersson, när han nu
            uttalar sig som han gör, om han inte förstår att han misskrediterar
            den operativa ledningen på Telia och också facken där.
          </note>
          <note>
            Han går ju ut här och säger att borgerligheten är förblindad
            när borgerligheten vill privatisera och introducera på börsen.
            Men det är just vad den operativa ledningen på Telia under flera
            år har velat och det är vad facken, inklusive LO-facken, velat.
            Alltså är de också förblindade. Då har vi i alla fall en ljusets
            ande kvar och det är Hans Andersson.
          </note>
          <note>
            Fru talman! I torsdags, när kollapsen var ett faktum, fick vi
            här i kammaren åhöra en sällsam debatt.
          </note>
          <note>
            En av de absolut främsta företrädarna för ett av regeringens
            stödpartier började undervisa kammarens ledamöter om den rena
            socialismen och dess rötter tillbaka till 1830. Ni som inte var
            här kan se i protokollet att så var fallet.
          </note>
          <note>
            Jag tror inte ett ögonblick att Göran Persson skulle ha hängivit
            sig åt en dylik exercis; han är för klok för det. Men för den
            skull är Göran Perssons regerande fortfarande mer eller mindre
            tjudrat vid just dessa socialistiska doktriner.
          </note>
          <note>
            Jag kan tänka mig att Björn Rosengren är van vid att djur och
            kreatur där uppe på de norrländska vidderna får röra sig tämligen
            fritt och skutta lite som de vill. Men Göran Persson, som har
            sin hemvist och dväljs nere på de bördiga slätterna, vet vad det
            är att ha någon tjudrad vid en påle i marken. Sedan får kreaturen
            röra sig runt, runt och kan bara beta så långt repet räcker -
            hur grönt än gräset är utanför denna cirkel.
          </note>
          <note>
            Trots att regeringen numera inte uttalar de socialistiska doktrinerna
            - ja, jag måste självklart göra undantag för Maria Ulvskog - kommer
            regeringen helt uppenbart inte ifrån sin bundenhet till dem. Göran
            Persson kunde ju exempelvis inte acceptera att ställa sig bakom
            Tony Blairs och Gerhard Schröders gemensamma dokument om Europas
            framtid. Göran
          </note>
          <note>
            Perssons rep var för kort. Titt som tätt verkar det ha gått den
            Perssonska regeringen förbi att vi lever i en alltmer europiserad
            och globaliserad tillvaro, och de gamla regleringarna tillhör
            historien. Den inhemska debatten här i kammaren om sjukvård, skolväsende
            och tjänstesektor visar så tydligt någon kan önska att så är fallet.
          </note>
          <note>
            Fru talman! Den här nordiska skandalen - det är en skandal -
            har till del sin orsak i att regeringen som alltid varit sig själv
            nog. Nu tvingas tydligen regeringen så sakteliga - mer får man
            väl inte räkna med
          </note>
          <note>
            - att bedriva vad Göran Persson tidigare betygssatte som en omöjlig
            och borgerlig politik. Den är i hans ögon alltid omöjlig. Nu måste
            han tydligen så sakteliga börja bedriva den. Regeringen kommer
            tydligtvis få sätta i sjön den politik som man tidigare fnyste
            åt.
          </note>
          <note>
            Vi kristdemokrater har från första stund varit emot att regeringen
            skulle få kasta in ett av vårt lands mest välskötta företag i
            en sådan cirkus. Men regeringen har, som alltid, hyllat sin egen
            förmåga, och inför opinionen lovsjunger regeringen ständigt allt
            vad statligt ägande heter och häcklar allt vad privatiseringar
            heter. Den frånvarande statsministern, eller de ministrar han
            skickar ut som sina politiska och ideologiska verkställare och
            vägröjare, har nu halkat på sin egen halhets halka.
          </note>
          <note>
            När fusionen skulle vevas i gång fick vi högröstat deklarerat
            av statsministern att fusionsidéerna formligen dröp av klokskap
            och förnuft. Så lät det under vad som skulle kunna kallas den
            första akten.
          </note>
          <note>
            Så kom den andra akten i följetongen, och rollinnehavarna gav
            oss dagligen anledning att ställa frågorna: Vem har i dag pratat
            bredvid mun? Vem har tappat humöret i dag? Vem är på tur att bli
            avsatt i dag? Vad heter dagens syndabock? Detta utvecklade sig
            till något som kanske nästan kunde liknas vid en
          </note>
          <note>
            Robinsonfars - det där illustra TV-spektaklet som alla tidningar
            skrivit om.
          </note>
          <note>
            Om man ska imponeras av något i det nu avslutade skådespelet,
            är det att regeringen lyckats få ihop så många som så uthålligt
            bröt mot allt vad fusionsförnuft heter. De flesta i detta skådespel
            har väl hunnit att ifrågasätta varandra i medierna, kräva varandras
            avgång, avsättning eller tillvitat varandra att vara lögnare.
            Till slut hade man en bestämd känsla av att nästan alla skulle
            upphäva sina röster offentligt. Den som inte gjorde det var inte
            med i spelet. "Fia med knuff" kan man kalla det.
          </note>
          <note>
            Björn Rosengren, fortsätt inte - jag vill understryka vad Bo
            Lundgren sade - med att kalla detta uppträdande eller beteendemönster
            professionellt. Det är ett tappert försök att bita huvudet av
            skam att orda om professionalism i sammanhanget. Man ska väl inte
            dra in Shakespeare in den här såpoperan, annars tänker man på
            "Upp flyga orden, tanken stilla står, Ord utan tanke aldrig himlen
            når." - och det är tur det.
          </note>
          <note>
            Fru talman! Jag är inte så säker på att norrmännen skulle komma
            att kräva att till varje pris få mobiltelefonin placerad i Norge.
            Men det styrelsebeslutet, och som det presenterades och hanterades,
            blev en bra tuva på vilken det gick att stjälpa lasset. Många
            måste väl ha frågat sig om man inte kom på att det kanske hade
            varit klokt att bestämma var huvudkontoren skulle ligga innan
            man skrev under avtalet.
          </note>
          <note>
            Så kom då akt nummer tre, fru talman. När så fusionen har slitits
            sönder och samman, inträffar det sällsamma i debatten - och en
            hel del spelar med i detta - att haveriets administratörer ska
            ha beröm för att fusionen brakade samman. Då får vi uppleva hur
            den ene fusionsförespråkaren efter den andra uttalar att det är
            skönt att det blev ett slut och att detta var det bästa som skedde.
            Det verkar nästan som om rollinnehavarna i det tragikomiska fusionsspelet
            vill bli korade som något slags hjältar när sprickan annonseras
            ut offentligt. Detta är faktiskt en regelrätt drift med elementär
            anständighet.
          </note>
          <note>
            Jag påstår inte - det gör ingen - att Göran Persson sagt något
            märkligt under vare sig akt två eller akt tre:
          </note>
          <note>
            Han har ingenting sagt. Han har låtit sin minister slinka än
            hit och slinka än dit innan projektet hamnade i diket. Nu har
            han sagt att det inte är någon brådska.
          </note>
          <note>
            Fru talman! Min uppfattning är inte att ställa till med någon
            gråt över spilld mjölk. Men ge er då inte till med att dribbla
            med vanligt enkelt förnuft. Först är det en lysande, perfekt och
            en förstås lönsam fusion! Sedan är det lika lysande, perfekt och
            lönsamt när fusionen spricker! Detta dribblande är ett förakt
            för medborgarna.
          </note>
          <note>
            (Applåder)
          </note>
          <note type="speaker">
            Anf. 9 LENNART DALÉUS (c):
          </note>
          <note>
            Fru talman! Situationen när den tänkta fusionen mellan Telia
            och Telenor spruckit gör det möjligt för oss och visar också att
            det är viktigt för riksdagen att på nytt behandla frågan om Telias
            och den svenska telekommarknadens framtida utveckling. Genom uppbrottet
            har förutsättningarna som rådde när vi behandlade frågan om IT
            och telekom senast drastiskt förändrats. Det motiverar en skyndsamt
            förnyad behandling av frågor som har att göra med, och som till
            en del ligger lite utanför, det nu inaktuella aktieägaravtalet.
          </note>
          <note>
            Vi från Centerpartiets sida beklagar den uppkomna situationen.
            Vi beklagar de ekonomiska skador och prestigeförluster som har
            uppstått. Men vi tycker att det är viktigt att vi medverkar till
            något konstruktivt för telekommarknadens och Telias framtid.
          </note>
          <note>
            Vi varnade vid riksdagsbehandlingen av fusionen för konstruktionen
            av aktieägaravtalet. Sedan har det visat sig att vi har fått rätt
            i flera av de farhågor som vi då reste, bl.a. den långa tid som
            staterna förband sig att hålla en majoritet av aktierna.
          </note>
          <note>
            I samband med att avtalet undertecknades krävde vi från Centerpartiets
            sida att medel skulle avsättas för en modern digital infrastruktur.
            Det är ett behov som sedan dess alltmer har diskuterats i den
            svenska debatten kring IT.
          </note>
          <note>
            Vi menar att det är angeläget att man tar till vara de erfarenheter
            som vi vunnit under resans gång för den fortsatta politiken som
            gäller telemarknaden i
          </note>
          <note>
            Sverige. Rimligen bör erfarenheterna leda till att rågångarna
            mellan det som ska vara statens ansvar och det som bör hanteras
            inom ramen för en öppen marknad görs tydligare.
          </note>
          <note>
            Vi menar att staten har ett ansvar såväl för att garantera en
            likvärdig tillgång till IT i hela landet som att säkra en fungerande
            konkurrens mellan operatörer och tjänsteproducenter. Det väger
            tungt inte minst i regionalpolitiskt ansvarstagande.
          </note>
          <note>
            Nu finns det en uppenbar risk att de obalanser som uppstår i
            ett ojämlikt IT-samhälle får den kantring av Sverige som vi har
            sett de senaste åren närmast att framstå som en lätt krängning.
          </note>
          <note>
            För att möta detta är frågan om tillgången till infrastruktur
            ojämförligt mycket viktigare än att staten tar ett ansvar för
            att vara operatör och tjänsteproducent. Principerna bör vara vägledande
            för de beslut som nu måste fattas med anledning av den avbrutna
            fusionsprocessen.
          </note>
          <note>
            Vi har i Sverige länge varit ledande när det gäller avreglering
            av telemarknaden. Det har gått mot att staten mer och mer styr
            med generellt tillämpliga regler - lika för alla operatörer. Det
            har inneburit att
          </note>
          <note>
            Telia mer har konkurrerat på samma villkor som andra, men med
            en del begränsningar. Så innebär t.ex. det statliga ägandet av
            Telia att Telia har svårt att göra stora förvärv eftersom man
            inte kan betala med egna aktier.
          </note>
          <note>
            Det är klart att det ligger i vårt intresse att Sverige i Telia
            även framgent har ett starkt bolag som kan ta ansvar för avancerade
            telkomtjänster. Det måste i sin tur kombineras med att trygga
            likvärdigheten och en fungerande konkurrens i hela landet, bl.a.
            med statliga åtgärder framför allt vad gäller infrastrukturen.
          </note>
          <note>
            Vi behöver också en lagstiftning. Vi behöver en konkurrens, som
            säkras med en lagstiftning, och så även tillgängligheten. Det
            här är krav som vi kan ställa på alla grupper, inte bara på Telia.
          </note>
          <note>
            Det här leder till iakttagelsen att det är viktigt för
          </note>
          <note>
            Telias framtida utveckling att det finns en beredskap för nya
            möjligheter till såväl samarbete i nätverk som fusioner med andra
            företag. Men ett sådant arbete och ett sådant samarbete kan uppenbarligen
            inte ges samma utformning som det som nu har havererat.
          </note>
          <note>
            Mot den här bakgrunden, fru talman, menar Centerpartiet att Telia
            nu bör privatiseras. Det bör ankomma på regeringen att avgöra
            den lämpliga tidpunkten för själva avyttrandet, så att man kan
            få högsta möjliga utdelning av försäljningen. Värderingsfrågan
            är också avgörande för vår inställning att staten på sikt inte
            bör vara majoritetsägare i Telia, bl.a.
          </note>
          <note>
            mot bakgrund av de erfarenheter som vi nu gjort i den spruckna
            fusionen. Ett eventuellt fortsatt statligt ansvar för delar av
            Telias verksamhet måste vara beroende av de beslut som fattas
            när det gäller framtida infrastrukturinvesteringar.
          </note>
          <note>
            En börsintroduktion, försäljning av Telia, bör utformas så att
            Teliaaktien kan bli en folkaktie med många små aktieägare. Det
            kan t.ex. göras genom utformningen av erbjudandet så att privatpersoner
            erbjuds aktien före institutionella placerare. Posterna kan göras
            så små att många tycker sig kunna ta del av ett erbjudande.
          </note>
          <note>
            Riksdagen bör därför, fru talman, bemyndiga regeringen att avveckla
            statens aktieinnehav i Telia AB.
          </note>
          <note>
            Ett beslut i den riktningen bör nu fattas under förutsättning
            att riksdag och regering samtidigt förmår formulera en strategi
            för den framtida infrastrukturen.
          </note>
          <note>
            En sådan försäljning i större skala än den som har varit vägledande
            i fusionen mellan Telia och Telenor innebär också att större resurser
            skulle kunna frigöras, vilket skulle innebära såväl större amorteringar
            på statsskulden som att erforderliga resurser för en modern digital
            infrastruktur frigjordes.
          </note>
          <note>
            Därför, fru talman, vore det befriande om näringsministern kunde
            ge lite konkret innehåll och lite kraft bakom det nu årsgamla
            allmänna instämmande som näringsministern och regeringen har gjort
            i Centerpartiets krav på en digital allemansrätt, och kunde ställa
            sig bakom åtgärden att nu sälja ut Telia genom att skapa en folkaktie
            och med de pengarna i handen betala av på statsskulden och samtidigt
            se till att den moderna informationstekniken når ut till alla
            människor på lika villkor i det här landet.
          </note>
          <note type="speaker">
            Anf. 10 LARS LEIJONBORG (fp):
          </note>
          <note>
            Fru talman! Alf Svensson citerade Shakespeare.
          </note>
          <note>
            Jag kom att tänka på ett annat Shakespearecitat, och det är det
            här: "Så går beslutsamhetens friska hy i eftertankens kranka blekhet
            över." Det är väl ändå inte riktigt den kranka blekhet som jag
            hade förväntat mig. Björn Rosengrens linje är att det var oerhört
            professionellt att gå in för den här fusionen och oerhört professionellt
            att lösa upp den. Kort sagt är det oerhört professionellt vad
            Björn Rosengren än gör.
          </note>
          <note>
            Men hur rosig Björn Rosengren fortfarande än är om kinderna går
            det inte upp mot den rosighet vi såg i januari i år. Göran Persson
            anklagas ibland för att vara lite pösig, men det vi fick uppleva
            när den här affären presenterades var någonting alldeles extra
            också för honom. Som jag sade i mitt första inlägg, inte minst
            mot bakgrund av den väldiga poäng Göran
          </note>
          <note>
            Persson gjorde av att affären hade kommit till, tycker jag att
            han borde ha kommit till riksdagen och informerat om varför affären
            havererade.
          </note>
          <note>
            Låt mig sätta in det här lite mer i ett större sammanhang. Vad
            är det som har hänt med Telia? Ja, först var det Televerket. Tony
            Hagström var chef, och han arbetade för att det skulle göras om
            till ett statsägt bolag. Sedan blev Lars Berg chef och Bengt Westerberg
            styrelseordförande, och de kom fram till att för att fullt ut
            utnyttja fördelarna borde bolaget vara privatägt. Det sägs att
            Ines Uusmann som kommunikationsminister var positiv till detta,
            men andra stoppade det.
          </note>
          <note>
            Då sägs det att Telia ju går bra. Det är klart att ett gammalt
            monopolföretag går bra, så länge man kan njuta frukterna av sitt
            monopol. Avregleringen har inneburit många fördelar för branschen
            som helhet.
          </note>
          <note>
            Den genomfördes - vilket Björn Rosengren inte verkade veta i
            en radiointervju häromdagen - i allt väsentligt av den borgerliga
            regeringen. Men det är när de fördelarna klingar av som den stora
            risken för ett sådant här företag uppstår. Då är det många analytiker
            - och vi delar deras bedömning - som menar att det bästa för företaget
            i den situationen är att vara privatägt.
          </note>
          <note>
            Nackdelarna med den nuvarande situationen har vi ju sett. Man
            har diskuterat vad det är för fel med
          </note>
          <note>
            Tormod Hermansen. Det är inte det att han är norrman eller att
            han har oputsade skor. Jag höll på att säga att det är att han
            är socialdemokrat, men det är inte det att han tillhör just det
            partiet utan att han har sin bakgrund som statssekreterare. Tormod
            Hermansen är ingen affärsman. Han har gjort sin karriär delvis
            i det politiska systemet, och det är bara ett av många exempel
            på att det här nya företaget som skapades var fyllt av nationella
            och politiska motsättningar.
          </note>
          <note>
            Björn Rosengren säger att det vart värt att göra ett försök.
            Men ni gjorde ju inte ett försök, utan två tre försök. Anders
            Sundström kom fram till att det inte gick därför att det var för
            mycket nationell politik investerad i de här företagen. Men Björn
            Rosengren gjorde ändå ett nytt försök, och han kom fram till att
            motparten påminde om gamla Sovjet. Men han fullföljde affären
            trots att han, senare än de flesta andra, tydligen såg riskerna.
          </note>
          <note>
            Jag tycker att Hans Anderssons anförande var på ett sätt bra
            men på ett annat sätt mycket egendomligt.
          </note>
          <note>
            Det var bra i det avsnitt där svagheterna i aktieägaravtalet
            belystes. Men Hans Andersson har väl mer än de flesta andra i
            kammaren ansvar för detta; han ingår ju i regeringsunderlaget,
            och han har röstat för fusionen i denna kammare.
          </note>
          <note>
            Jag skulle ändå, mot bakgrund inte minst av det
          </note>
          <note>
            Hans Andersson sade, vilja ställa frågan till Björn
          </note>
          <note>
            Rosengren: Om nu också politiker i regeringsunderlaget tycker
            att det finns mycket märkliga inslag i den här affären, är regeringen
            beredd att på något sätt klarlägga var det har gått snett?
          </note>
          <note>
            Jag har anmält hela affären till konstitutionsutskottet, men
            det vore en fördel om regeringen aktivt medverkade till att analysera
            hur någonting som skulle bli så stiligt, enligt er uppfattning,
            kunde gå så fruktansvärt snett. Då tillhör verkligen denna fråga,
            som jag ställde och som Hans Andersson turnerade på ett annat
            sätt, det centrala: Hur kunde man träffa ett aktieägaravtal som
            gav det nya bolaget en så dålig start?
          </note>
          <note>
            I detta sammanhang måste jag också komma in på frågan om Karks
            anställningsvillkor, för de har uppenbarligen bidragit till ett
            misstroende mellan parterna. Detta har förts fram som ett argument
            från norsk sida. Kark har själv mycket kategoriskt förnekat, bl.a.
            i norsk TV, att han skulle ha en fallskärm som gick utöver det
            som numera är kutym i Sverige.
          </note>
          <note>
            Men man måste ju säga att det när hela bilden nu kommer fram
            förefaller finnas viss grund för kritiken på den här punkten.
            Även om avtalet är förbundet med en arbetsplikt tycker jag ändå
            att det står i strid med andan i de principer för fallskärmar
            som sedan några år tillbaka ska tillämpas. Jag måste be näringsministern
            kommentera om näringsministern var medveten om Karks anställningsförmåner
            när han medverkade till att Kark fick den ställning som han fick
            i det nya bolaget. Det är väldigt många frågor här och få svar.
          </note>
          <note>
            Jag blir också lite förvånad när Hans Andersson talar i nedsättande
            termer om en åsikt som ideologisk.
          </note>
          <note>
            Jag trodde att det var utmärkande för vänsterpartister att tycka
            att idéer och ideologier är viktiga. Fördelen med vår ideologi
            jämfört med Hans Anderssons är ju att vår i praktiken har visat
            sig vara mycket välfungerande, nämligen att affärsverksamhet sköts
            bättre utan politisk inblandning i de operativa besluten. Det
            bästa beviset för detta har vi från de allra senaste dagarna.
          </note>
          <note>
            Ja, det är vår ideologi att affärsverksamhet bäst bedrivs i privat
            regi. Nu ska Miljöpartiet få ordet, och det ska bli mycket intressant
            hur talaren från Miljöpartiet ställer sig. Är Miljöpartiet för
            eller emot en privatisering av Telia?
          </note>
          <note type="speaker">
            Anf. 11 INGEGERD SAARINEN (mp):
          </note>
          <note>
            Fru talman! Fusionen mellan Telia och Telenor var från början
            en god idé. Det skulle ha kunnat bli mycket bra, om det hade skötts
            på ett kompetent sätt.
          </note>
          <note>
            Telia är ett starkt företag med många strängar på sin lyra. De
            anställda har också vittnat om arbetsglädje och gott samarbete.
            Misstagen har gjorts på den politiska nivån. Den svenske näringsministern,
            den norske kommunikationsministern och den högsta ledningsnivån
            måste ta sitt ansvar för det.
          </note>
          <note>
            Det är förfärligt tråkigt. Ledningen har uppenbarligen varit
            inkompetent att hantera stridigheter inom sig. När ledning och
            politiker märkte att det blev konflikter borde man ha tagit tag
            i det och kommit till rätta med svårigheterna - kanske med hjälp
            av en konfliktlösare med förtroende från båda sidor - i stället
            för att som småpojkar springa till medierna och skälla på varandra.
          </note>
          <note>
            Statens kostnad för det här uppgår enligt uppgift till 100 miljoner
            och Telias kostnad till 150 miljoner, men förlusten för oss alla
            som bor i Sverige och i
          </note>
          <note>
            Norge av att samgåendet misslyckades består kanske till största
            delen i att personalens kraft, engagemang och tid så länge har
            lagts ned på arbetet med sammanslagningen i stället för på de
            egentliga arbetsuppgifterna. Därmed har bolaget förlorat mark
            och tappat utveckling, möjligheter och tid i förhållande till
            sina konkurrenter.
          </note>
          <note>
            Det är inte svårt att föreställa sig hur den här uppslitande
            processen har drabbat personalen. Alla som har varit med om kriser
            i företag vet hur förfärligt jobbigt och frustrerande det är när
            arbetstiden går åt till ovidkommande och rent skadliga processer,
            när man märker hur företaget dräneras på energi och resurser och
            tappar konkurrenskraft och när man märker hur arbetslusten, kraften,
            kreativiteten, sammanhållningen och arbetsglädjen förloras eller
            skadas.
          </note>
          <note>
            Vad ska nu hända med Telia? För det första tycker jag att vi
            ska låta dammet lägga sig - inte rusa i väg och göra något oöverlagt,
            så att det kanske blir fel igen. Ska vi följa råden från en del
            på den borgerliga kanten och rusa i väg utan att tänka efter,
            ser jag en sådan risk. Jag är övertygad om att det starka företag
            som Telia är, med den kompetenta personal som det har, ganska
            snart kommer fram till nya och kloka idéer om hur företaget ska
            utvecklas vidare på ett bra sätt, idéer som kanske innebär nya
            allianser med andra företag och även en breddning av ägandet i
            företaget.
          </note>
          <note>
            Miljöpartiets uppfattning är att det ska finnas speciella skäl
            för att staten ska äga och driva företag. Ett sådant skäl är om
            företaget är ett naturligt monopol.
          </note>
          <note>
            Tidigare var Telia eller, som det då hette, Televerket ett sådant
            naturligt monopol. Det behärskade så gott som hela den svenska
            infrastrukturen på telesidan.
          </note>
          <note>
            Det var då inte tekniskt och ekonomiskt rimligt att börja bygga
            upp parallella system, men nu ser det annorlunda ut.
          </note>
          <note>
            Tidigare tekniska och juridiska monopol har luckrats upp, och
            det är stor konkurrens på telemarknaden, men Telia har fortfarande
            en dominerande ställning, eftersom det alltjämt äger största delen
            av den grundläggande infrastrukturen. Som situationen är nu finns
            det inte längre skäl för staten att vara ensam ägare av Telia.
            Tvärtom tror vi att en gradvis privatisering är bra både för företaget
            och för utvecklingen i stort på telemarknaden.
          </note>
          <note>
            Det är viktigt att vi nu inte bara diskuterar om och hur snabbt
            Telia ska säljas utan också funderar på hur vi skulle vilja att
            ett framtida mer eller mindre privatiserat ägande av landets ledande
            teleföretag ska se ut.
          </note>
          <note>
            Kanske ska det vara en kombination av ett brett ägande bland
            svenska småsparare, en sorts folkaktie, några större inhemska
            och utländska, gärna nordiska, ägare som också kan ta ett aktivt
            ägaransvar samt allianser och fusioner med andra utländska företag.
          </note>
          <note>
            Vi tror alltså att det är klokt att nu inte rusa i väg, utan
            gradvis minska det statliga ägandet. En orsak till att Telia trots
            de senaste årens ökande konkurrens är att Telia fortfarande har
            en något dominerande ställning på marknaden, med en del inslag
            av tekniska monopol. För en gradvis utförsäljning talar också
            att kapitalmarknaden skulle kunna få svårt att svälja en total
            utförsäljning på en gång.
          </note>
          <note>
            Mitt förslag till oss politiker är därför att tänka över hur
            medborgarnas intresse i detta sammanhang egentligen ser ut. Låt
            dessutom de anställda och ledningen besinna situationen och ge
            dem möjlighet att staka ut sin vision av hur man ska gå vidare.
          </note>
          <note>
            Anf. 12 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig börja med att ta upp några frågor som har
            väckts här i debatten. Det gäller för det första frågan om en
            privatisering. Det är inte så att jag har sagt att det aldrig
            ska bli en privatisering. Vad jag har sagt är: Låt oss nu stanna
            upp och se till att komma ut ur fusionsarbetet till företagets
            och de anställdas bästa. Det kan sedan finnas en mängd olika alternativ,
            en mängd olika samarbetspartner och en mängd olika lösningar,
            som också kan innebära en privatisering. Låt oss avvakta det.
          </note>
          <note>
            Det gällde för det andra frågan om aktieägaravtalet, som man
            här nu säger har skötts på ett mycket oprofessionellt sätt. Bakgrunden
            till vad som hände var faktiskt att det norska Stortinget fattade
            ett beslut som inte finns med i avtalet.
          </note>
          <note>
            Man har alltså skrivit in ett stycke i propositionen där man
            säger att beslut som gäller affärsområdena ska fattas på så sätt
            att man har minst en av vartdera lands styrelseledamöter med.
            Detta står icke i avtalet.
          </note>
          <note>
            Detta har vi också förtydligat i de brev som fanns.
          </note>
          <note>
            Detta har också min kollega talat om, och sagt att så icke ska
            vara fallet.
          </note>
          <note>
            Men här står man som den allvetande - det finns många sådana
            här i kammaren i dag - och säger: Så här skulle det ha gått till!
            Jag vet precis hur vi skulle ha gjort!
          </note>
          <note>
            Tro mig - jag tror inte att någon här i kammaren hade hanterat
            det bättre. Tro mig! Sedan kan ni le och vara lite överlägsna,
            men så är det faktiskt. Jag råkar känna många av er.
          </note>
          <note>
            Vi hamnade alltså i en situation där det norska
          </note>
          <note>
            Stortinget gjorde ett tillägg - ett tillägg som jag inte rår
            över. Det var ett tillägg som det nu också förs en väldigt stark
            debatt om i Norge. Detta var olyckligt, och det var också allvarligt
            eftersom grunden var att företaget skulle skötas helt kommersiellt.
          </note>
          <note>
            Ingen kan påstå att staten, under det statliga ägande som nu
            har förevarit under många år tillbaka i
          </note>
          <note>
            Telia, har lagt sig i det hela. Inte ens den borgerliga regeringen
            gjorde det, utan man har låtit företaget sköta sig självt. Det
            har vi också gjort. Därför har det också utvecklats så väl som
            det har gjort. Därför tar jag inte alls illa vid mig när ni tycker
            att vi har skött detta jätteilla.
          </note>
          <note>
            Självfallet har jag ett ansvar, Alf Svensson. Självfallet ska
            jag också ta det. Jag har ett ansvar eftersom jag har deltagit
            i denna process. Jag tog ansvaret när vi sade att vi skulle göra
            denna fusion. Men jag tog också, vilket var väldigt svårt, ansvaret
            när jag kände att det inte går längre. Ibland hamnar man i den
            situationen i livet att man har stakat ut en väg, men inser att
            det inte går längre. Då får man ta det tunga ansvaret. Självfallet
            kunde jag ha fortsatt med denna fusion, gjort kompromisser och
            hittat lösningar. Men det hade inte varit bra för företaget. Därför
            tog jag ansvaret och sade: Nu måste vi bryta.
          </note>
          <note>
            När det sedan gäller de frågor som Hans Andersson tar upp om
            affärsområdena ansåg jag och den svenska regeringen att i sådana
            frågor, dvs. var affärsområdena ska ligga, hur ledningen ska se
            ut och var den geografiskt ska vara placerad ska det göras en
            affärsmässig bedömning. Detta sitter inte vi som politiker och
            avgör. Vad vet jag om allt detta? Det ska styrelsen och företagets
            ledning sköta, och det ska göras enligt svensk aktiebolagslag.
            Detta var vi också överens om. Men det var där det gick i stöpet,
            på grund av den skrivning som fanns i den norska propositionen.
          </note>
          <note>
            Fru talman! Flera av de borgerliga debattörerna har nu utmålat
            den svenska regeringen som ansvarslös när det gäller skilsmässan
            mellan Telia och Telenor. Låt mig göra en sak klar: Jag och regeringen
            känner ansvar. Jag kände ansvar när jag var med och startade arbetet
            för fusionen och när företagets ledningar startade detta. Det
            var Lars Berg som föreslog det hela. Det var inte någon kreativ
            näringsminister -
          </note>
          <note>
            inte ens en kreativ statsminister som gick in och sade:
          </note>
          <note>
            Nu slår vi ihop det här! Nu gör vi något kul! Det var faktiskt
            företagsledningarna som föreslog det, och det var företagens fackliga
            organisationer som sade: Låt oss göra detta! Det här är bra av
            det och det skälet!
          </note>
          <note>
            Och så gjorde vi.
          </note>
          <note>
            Jag kände ansvar för att försöka nå en lösning tillsammans med
            den norska regeringen när bolagets ledning själv skulle ta i detta.
            Jag kände också ansvar för att avbryta fusionen när det inte längre
            var möjligt att få den i hamn. Jag känner också ansvar för att
            se till att Telia även i fortsättningen kommer att ha ägare som
            ger bolaget goda förutsättningar att konkurrera på marknaden.
          </note>
          <note>
            Men jag frågar mig samtidigt: Vilket ansvar känner Moderaterna,
            som under flera år har krävt att
          </note>
          <note>
            Telia snabbt ska privatiseras samtidigt som bolagets värde har
            ökat år från år? 1997 värderades Telia till mellan 40 och 60 miljarder
            kronor. I dag är bolaget värt fem till sex gånger mer. Jag tycker
            att vi ska vara väldigt tacksamma för att Moderaternas politik
            inte genomfördes - i varje fall inte den gången. Det hade inte
            varit speciellt bra.
          </note>
          <note>
            Vilket ansvar känner Bo Lundgren för en sådan ansvarslös politik?
            Hade den fått verka hade svenska folket förlorat hundratals miljarder
            kronor.
          </note>
          <note>
            Vilket ansvar känner Folkpartiet, som har varit med och sålt
            statlig verksamhet på rea under de borgerliga regeringsåren? Det
            är pengar som i dag kanske kunde användas på ett bättre sätt än
            till att subventionera aktieköp. Vilket ansvar känner Lars Leijonborg
            för detta?
          </note>
          <note>
            Jag känner ansvar för Telia. Men jag undrar faktiskt vilket ansvar
            Moderaterna, Folkpartiet och
          </note>
          <note>
            Kristdemokraterna känner.
          </note>
          <note>
            Fru talman! Vi har nu hört företrädare för flera borgerliga partier
            kritisera statligt ägande. Jag tycker att detta är en märklig
            kritik, men det är faktiskt en debatt som jag gärna tar. Det finns
            ingenting som säger att statligt konkurrensutsatta företag skulle
            skötas sämre än privata. Jag kan nämna många exempel på det. För
            mig är det här inte en ideologisk fråga
          </note>
          <note>
            - det är en pragmatisk fråga. Det måste bedömas från fall till
            fall.
          </note>
          <note>
            LKAB eller Vin &amp; Sprit - för att nu ta ett stort bolag som jobbar
            på en avreglerad marknad och som gör affärer även i Norden - är
            ju inte dåligt skötta bara för att de råkar vara statligt ägda.
            Det finns alltså inget per definition som säger att så fort ett
            företag är statligt ägt så går det dåligt. Vattenfall, som nu
            också jobbar på en avreglerad nordisk marknad, är ju inte ett
            sämre skött företag. Jag kan nämna massor av företag som producerar
            el som faktiskt inte alls är lika bra som Vattenfall. Man kan
            inte bara stå och säga så här.
          </note>
          <note>
            Självfallet finns det också statliga företag som inte är så bra.
            Det finns statliga företag som inte går så bra, och som skulle
            kunna gå bättre. Det finns statliga företag som mycket väl skulle
            kunna privatiseras och må bättre av det. Samtidigt går ju icke
            staten, här företrädd av den socialdemokratiska regeringen, och
            köper företag för att de ska bli statliga. Det handlar om företagen,
            företagens funktion och företagens möjligheter att utvecklas på
            olika marknader. Det är det som är grunden. Frågan är pragmatisk
            - icke ideologisk.
          </note>
          <note>
            Men än en gång, fru talman: Om vi ska utkräva ansvar skulle vi
            kunna göra det retroaktivt.
          </note>
          <note>
            (Applåder)
          </note>
          <note type="speaker">
            Anf. 13 BO LUNDGREN (m):
          </note>
          <note>
            Fru talman! Ja, det vore väl trevligt om svenska folket av 80-talets
            socialdemokratiska regering kunde kräva tillbaka de 40-45 miljarder
            som nordbanksäventyret kostade. Det hade varit ganska trevligt!
          </note>
          <note>
            Det resonemang som Björn Rosengren, när han nu känner att han
            är ganska hårt ansatt, försöker komma med går ut på att anfalla
            andra på felaktiga grunder.
          </note>
          <note>
            Hans utgångspunkt när det gäller privatiseringar innebär att
            man aldrig kan privatisera - för det kan ju alltid bli så att
            aktiemarknaden med tiden går upp.
          </note>
          <note>
            Därför ska man alltid behålla statligt ägande och aldrig sälja,
            oavsett om det är rätt eller fel. Men det beror ju på hur man
            använder tillgångarna. Det beror också på en annan sak, nämligen
            hur företagen utvecklas.
          </note>
          <note>
            När det gäller Telia vet vi att företagsledningen och de fackliga
            organisationerna under flera år sagt:
          </note>
          <note>
            Låt oss bli fria! Då kan vi utvecklas bättre. Då kan vi för hela
            svenska folket, som anställda och som aktieägare, bli något ännu
            bättre än vad vi annars kan bli.
          </note>
          <note>
            Det är detta som är det intressanta.
          </note>
          <note>
            Kritiken mot det statliga ägandet är ju inte riktad mot de företag
            som trots det statliga ägandet klarar sig bra. Den riktar sig
            mot att ägaren staten inte är kompetent att klara sin roll. Björn
            Rosengren har ju själv ansvaret för Sveaskog, Posten och ASG -
            för att nu titta på några affärer av de märkliga som har åstadkommits
            av honom och hans departement.
          </note>
          <note>
            Men låt mig ändå peka på hur staten, som ju har ett helt annat
            sätt att bete sig än en affärsmässig ägare, kommer snett. Vi kan
            ta Nordbanken som exempel. Vi ägnade timmar här i kammaren åt
            att försöka reda upp det rent praktiskt under den tid jag satt
            i regeringen. Det var Tony Hagström som ledde Nordbanken in i
            det elände vi har sett, påhejad av de dåvarande ägarrepresentanterna
            i det socialdemokratiska finansdepartementet. Var fanns ägarskapet
            då?
          </note>
          <note>
            Och var fanns ägarskapet nu när det gällde en stor viktig fusion?
            Detta var ju någonting som skulle kunna ha blivit bra under andra
            förutsättningar Men det trasslades till och förstördes på grund
            av just det statliga ägandet. Den beskrivning vi har fått, inte
            minst av Björn Rosengren själv nu och tidigare, visar hur svårt
            det var att klara det affärsmässiga inom ramen för det statliga
            ägarskapet. Björn Rosengren säger att han hela tiden ville ha
            det affärsmässigt, men det gick inte på grund av norrmännen. Han
            säger att man gjorde si och man gjorde så.
          </note>
          <note>
            Om vi hade sluppit de här avtalen och det hade varit affärsmässigt
            från början hade vi inte haft dessa problem. Det är det statliga
            ägandet manifesterat i en svag ägare som är problemet, inte att
            vissa företag klarar sig bra trots det statliga ägandet.
          </note>
          <note>
            Sedan gällde det frågan om privatisering. Det är inte fråga om
            att hasta nu, Björn Rosengren. Det är inte så att ingen, förrän
            i dagsläget eller för någon dag sedan, tänkte: Oj, det kanske
            skulle privatiseras. Det är faktiskt så att denna fråga har varit
            på bordet under ett stort antal år. Företagsledningen och de som
            verkar i företaget Telia har insett att detta ger oss verktyg
            och förutsättningar. Det är inget nytt.
          </note>
          <note>
            Det är därför det nu är rimligt att regeringen, om den har förmåga
            till det, klarar ut detta, inser att det gick snett och att det
            hade gått bättre att genomföra denna fusion med ett privatiserat
            Telia. Det hade kanske varit bra. Låt oss nu privatisera. Låt
            oss förbereda och plocka fram en privatiseringsplan. Det är t.o.m.
            så att man kan välja att inte sätta den i sjön om man av hindras
            av ideologiska skygglappar. Men är
          </note>
          <note>
            Björn Rosengren beredd att sätta i gång det här arbetet så att
            vi inte väntar ytterligare år efter år och förstör det som skulle
            kunna bli ett ännu bättre Telia som är ännu mer värt?
          </note>
          <note>
            Allting var klart när det gällde aktieägaravtalet.
          </note>
          <note>
            Det skulle tolkas si och så. Jag har själv läst breven som gick
            fram och tillbaka. Björn Rosengren fick brev, skrev brev, fick
            tillbaka brev och tolkade dem.
          </note>
          <note>
            Hela den beskrivningen visar att avtalet inte räckte.
          </note>
          <note>
            Hur kunde Björn Rosengren skriva på detta avtal?
          </note>
          <note>
            Hur kunde han förelägga regeringen detta? Hur kunde han förelägga
            Sveriges riksdag detta? Björn Rosengren blev varnad, och ändå
            fullföljde han med de konsekvenser det faktiskt fick.
          </note>
          <note>
            Sedan tycker jag också att det finns anledning att inte avstå
            från att kommentera det som faktiskt är väsentligt, dvs. Karks
            fallskärm. Det är egentligen ointressant om Björn Rosengren personligen
            visste om den eller inte. Det intressanta är att Näringsdepartementet
            har utsett en person till styrelseordförande, och då har man ett
            ansvar för den personen. Den här personen har ett avtal som innebär
            att man kringgår de regler som gäller, och har gällt under lång
            tid, för avgångsvederlag i den statliga sektorn. Är Björn
          </note>
          <note>
            Rosengren beredd att ta avstånd från det inträffade?
          </note>
          <note>
            Är Björn Rosengren beredd att omförhandla det avtalet och se
            till att det hamnar inom ramen för de normer som gäller? Det har
            ju skett för andra företag på det statliga området under den tid
            jag och andra hade ansvaret för detta, och även under den socialdemokratiska
            regeringen.
          </note>
          <note>
            Allra sist, Björn Rosengren, vill jag säga att i den här debatten
            har vi hört företrädare för sex av sju riksdagsgrupper uttala
            att man tycker att hanteringen av den här frågan inte är väl skött.
            Sex av sju partigrupper tycker så. Björn Rosengren sade att han
            inte tar illa vid sig av det som har inträffat. Tycker inte
          </note>
          <note>
            Björn Rosengren att det finns anledning att ta vid sig av kritiken
            från sex av sju riksdagsgrupper i Sveriges riksdag?
          </note>
          <note>
            (Applåder)
          </note>
          <note type="speaker">
            Anf. 14 HANS ANDERSSON (v):
          </note>
          <note>
            Fru talman! Alf Svensson citerar, raljerar, ironiserar, recenserar
            och kommenterar. Var är ledarskapet,
          </note>
          <note>
            Alf Svensson? Var är den verkliga viljan att ta ansvar? Hur vore
            det med en telefonsignal till kamraterna i Oslo - det borde väl
            vara en direktlinje dit kan jag tänka mig - innan Alf Svensson
            så fullständigt sopar banan ren när det gäller den här fusionsstrategin?
            Den förbereddes för övrigt i hemlighet av Lars
          </note>
          <note>
            Berg.
          </note>
          <note>
            Leijonborg säger att statliga företag inte är mycket värt. Men
            det statliga bolaget bildades för länge sedan. Resultatet har
            trefaldigats under de första tre kvartalen i år. På det sättet
            går det bra.
          </note>
          <note>
            Leijonborg säger att Andersson är lite kritisk. Ja, jag är självkritisk.
            Det tycker jag att alla politiker skulle vara. Jag har kommit
            fram till att aktieägaravtalet inte var rimligt med den tolkning
            som norrmännen gjorde men däremot med den tolkning som det svenska
            näringsdepartementet gjorde. Det är byggt på affärsmässighet,
            och det borde väl passa herrskapet till höger.
          </note>
          <note>
            Att däremot göra som den norska regeringen gjorde, dvs. införa
            rent politiska kriterier - och det är ju inte en socialdemokratisk
            regering eller en vänsterregering man har där - är fördärvligt,
            särskilt med hänsyn till aktieägaravtalets konstruktion. Jag har
            läst det, Lars Leijonborg. Jag har försökt förstå det, jag har
            analyserat det och jag finner att det kan leda till en paralysering
            om man behandlar en fråga som strukturering av huvudkontoren på
            affärsområdena, och det gjorde man. Då sprack det. Bra, då ska
            man gå ur. Då fanns det inte förutsättningar att driva koncernen
            vidare. Det är precis det jag sade tidigare.
          </note>
          <note>
            Vad ni vill är att sälja rakt ut. Det är väl inte ideologiskt
            att sälja? Jo, det är ideologiskt att sälja om det är den enda
            synpunkten. Vad vill Leijonborg göra med det företaget? Sälj!
            Abdikera! Han vill inte ha med detta att göra. Marknaden får ta
            hand om det. Jag talade för delförsäljningar, delbörsintroduktioner,
            fusioner, samarbete och allianser. Jag har nämligen en viss erfarenhet
            också på det här området från en privat koncern som lyckades mycket
            bra när man byggde upp en stor koncern i Europa och världen. Jag
            lärde mig ett och annat, och jag ser att det naturligtvis inte
            har gått bra till den här gången. Men rådet att sälja ut rubbet
            oavsett vad det ger för pris är ju inte rimligt.
          </note>
          <note>
            Privatisera snabbt, helst i går, verkar vara borgerlighetens
            förslag. Men varför sälja? Telia går bra, och det sker en kontinuerlig
            värdetillväxt. Staten har varit en bra ägare, som jag säger. Det
            har varit en god avkastning och en mycket god värdetillväxt. Tar
            ni inget ansvar för statsfinanserna? Tror ni inte att avkastning
            och värdetillväxt kommer att överstiga räntan på statsskulden?
            Bryr ni er inte om folkets egendom? Varför skulle den nu säljas
            på realisation? Just nu är väl det sämsta tillfället av alla veckor
            att gå ut och säga: Vi säljer! Och särskilt att sälja rubbet.
          </note>
          <note>
            Ni har ingen strategi. Ni har ingen idé om affärsutveckling.
            Jag tycker att det är ynkligt att ni inte har det som politiker
            och representanter för svenska folket. Det kommersiella klarar
            nog styrelsen. Svara nu på denna enkla fråga: Varför föreslår
            ni snabbast möjliga utförsäljning just nu? Varför har ni inga
            idéer om infrastrukturutveckling och affärsutveckling? Ni är ekonomiskt
            och industriellt orationella. Därför menar jag att ni är förblindade
            av marknadsliberal ideologi, Alf Svensson.
          </note>
          <note>
            Vänsterpartiet menar att vi måste nyutveckla koncernen. Vi har
            inte lösningarna, men vi fattar att vi måste ha ett slagkraftigt
            företag ensamt, i fusion med andra, i allians med andra i sin
            helhet eller i delar.
          </note>
          <note>
            Det handlar kanske om att gå ihop med likartade företag som Sonera.
            Vad vet jag? Men det kan lika gärna handla om att ha allianser
            med företag som bygger på distribution och IT-handel. Det finns
            massor med spännande företag. Det finns en stor kompetens i Telia.
            Jag är inte mannen att säga vilken väg man ska gå, men jag är
            intresserad av att delta i en sådan diskussion.
          </note>
          <note>
            Det kan krävas finansiering med aktieemissioner.
          </note>
          <note>
            Det kan kompletteras med introduktion av delposter på börsen.
            Men man avyttrar inte bara ett arv uppbyggt i demokratiska former
            och utvecklat i hela landet som på ett kasino. Däremot måste man
            förstå när verkligheten ställer nya krav, och jag tycker att vi
            gör det. Det sker en avreglering. Vi vill ha en samlad strategi.
            Som jag tidigare sade är vi beredda att diskutera en börsintroduktion
            av delar av aktiestocken och pröva nya former av ägarkonstellationer,
            näringsministern.
          </note>
          <note>
            Det gjorde vi i Norgeaffären, och det är vi beredda att göra
            igen. Men det måste vara industriellt meningsfullt och ekonomiskt
            rationellt.
          </note>
          <note>
            Det ni från borgerligheten har sagt här i dag är ingenting när
            det gäller innehåll, utom kanske Daléus.
          </note>
          <note>
            Daléus vill ha IT och bredband åt alla. Han vill gynna glesbygden
            och främja småföretagens möjligheter i alla regioner. Det är bra!
            Det är precis vad också vi vill. Låt oss diskutera den lösningen.
            Vi är allt snarlika, Lennart Daléus. Men då lär Lennart Daléus
            få pallra sig ur den marknadsliberala högerburen, annars strandar
            han!
          </note>
          <note>
            Jag kan inte lova Lennart Daléus hundraprocentig väljaruppskattning,
            men bättre än 4 % ska vi nog kunna diskutera i ett avtal oss emellan!
          </note>
          <note>
            (Applåder)
          </note>
          <note type="speaker">
            Anf. 15 ALF SVENSSON (kd):
          </note>
          <note>
            Fru talman! Jag må vara ärlig och säga: Jag begrep inte riktigt
            vad Hans Andersson talade om. Jag ska läsa protokollet noga. Jag
            hade nästan önskat att
          </note>
          <note>
            Gudrun Schyman, som ändå är ledamot av SAF, hade yttrat sig i
            ärendet, så att man hade kunnat begripa någonting.
          </note>
          <note>
            Hans Andersson var uppe i sitt första anförande och sade: Borgarna
            var förblindade som vill privatisera. Läs i protokollet sedan,
            så ska ni se det. Då misskrediterar han hela den operativa styrelsen
            i Telia, inklusive facken och LO-facket, som vill privatisera.
          </note>
          <note>
            Därefter går Hans Andersson upp i talarstolen och anklagar mig
            för dåligt ledarskap. Det kan jag ta i det här sammanhanget. Men
            jag förstår inte varför det skulle dras in just där.
          </note>
          <note>
            Fru talman! Det var ändå roligt att höra Björn Rosengren klart
            och entydigt deklarera att han aldrig har sagt att han aldrig
            ska privatisera. Jag höll på att säga:
          </note>
          <note>
            Fattas bara! Det var på något sätt lite fascinerande att höra
            den gode Björn Rosengren säga: Jag tror inte att någon här i kammaren
            hade skött det här bättre; eftersom han kände oss. Jag tror inte
            att jag hade gjort det bättre, Björn Rosengren. Jag tror heller
            inte att jag hade gjort det sämre, för jag hade inte gjort det!
          </note>
          <note>
            Det är det som är själva poängen. Vi var emot att
          </note>
          <note>
            Björn Rosengren skulle göra det. Sedan får vi akta oss så att
            vi inte låter den utomordentlige Lars Berg dras in här som någon
            syndabock. Vi vet ju vad Lars
          </note>
          <note>
            Berg och företaget ville. Försök nu inte att framställa det som
            att Lars Berg har sprungit och bankat på dörrarna och nödgat departementet
            att sätta i gång med fusionerandet, för så är det inte!
          </note>
          <note>
            Det talades väldigt mycket om affärsmässighet.
          </note>
          <note>
            Jag tycker att vi ska vara så pass raka och ärliga att vi säger:
            När vi politiker och när ministrar sysslar med den här typen av
            ärenden går det inte att vara kemiskt rena från politiskt tänkande
            och enbart hänge sig åt affärsmässighet. Jag tror att inte ens
            Björn Rosengren i sin uttalade pragmatism klarar av det.
          </note>
          <note>
            Sedan till frågan om avtalet och breven. Den bild som näringsministern
            vill ge är att ett oprecist brev från den norske samferdselsministern
            bemöttes med ett klargörande brev från Rosengren, vars tolkning
            i sin tur bekräftades från norskt håll. Detta är fel. Formuleringarna
            i Rosengrens brev gav utrymme för olika tolkningar, vilket också
            den efterföljande debatten bekräftar. Jag vill inte påstå att
            jag är någon stor exeget på att läsa brev från departement. Men
            det är alldeles uppenbart att man inte kan finna någon absolut
            entydig tolkning i den klass eller linje som nu görs gällande
            här på svenskt territorium.
          </note>
          <note>
            Näringsministern har gjort gällande här i dag att det stora problemet
            var att den norska propositionen till Stortinget inte stod i överensstämmelse
            med aktieägaravtalet. Det har kallats två agendor. Det var ändå
            så att ni fick propositionen och kunde ha läst den, eller struntade
            ni i det? Det verkar som om propositionen som förelades Stortinget
            aldrig har existerat i vårt näringsdepartements sinnevärld, men
            det är inte sant.
          </note>
          <note>
            Fru talman! Jag tror det blev fel när Göran Persson skapade superdepartementet.
            Jag är övertygad om att Björn Rosengren skulle kunnat ha uträttat
            en hel del med sin uppenbara pragmatism. Men så fort han ska rucka
            på någonting springer han in i betongväggarna. Dessutom kan ni
            aldrig hinna det ni egentligen ska göra. Ni har inte möjlighet
            att sätta den svenska flaggan i alla de sammanhang som behövs
            nere i EU-
          </note>
          <note>
            miljön. Där har ni så pass många ministerrådsmöten att ni inte
            hinner med dem.
          </note>
          <note>
            Jag förstår att detta inte är Björn Rosengrens uppgift, men man
            kan ju hoppas att statsministern något tar del av den här debatten.
            Utifrån det felslagna fusionerandet vore det klokt att ombilda
            så att Sveriges ministrar kan vara med och påverka nere på ministerrådsmötena
            i Europa. Det kan vi inte så länge det är två ministrar i ett
            s.k. superdepartement som ska göra detta. Sverige har isolerats
            ytterligare på grund av den konstruktionen. Sverige är i dag mer
            frånvarande än vad som är rimligt.
          </note>
          <note>
            (Applåder)
          </note>
          <note type="speaker">
            Anf. 16 LENNART DALÉUS (c):
          </note>
          <note>
            Fru talman! Hans Andersson sade en del hyggligheter när han diskuterade
            privatiseringen, men han har ändå fel. Han har rätt i en sak.
            Vi har i Centerpartiet en strategi för hur vi ska se på den här
            frågan. När det gäller vem som ska äga infrastrukturen och vem
            som ska bedriva operatörsverksamhet och tillhandahålla tjänster
            är vi av den bestämda uppfattningen att vi skapar möjligheter
            till konkurrens på telekomområdet om staten garanterar infrastrukturen.
            Det gör det möjligt med fri konkurrens när det gäller operatörsverksamhet
            och serviceverksamhet.
          </note>
          <note>
            Fru talman! Den saken är viktig att komma i håg.
          </note>
          <note>
            Volvo behöver inte äga E 4:an. Volvo får möjlighet att agera
            på en statlig infrastruktur med fri konkurrens och med fri etablering
            på olika sätt. Möjligheten till en fri konkurrens är viktig för
            att skapa en jämlikhet över hela landet. Det är detta, fru talman,
            som näringsministern inte har förstått, eller åtminstone inte
            vill hålla med om. Han vill inte hålla med om att det måste gå
            till på det sättet.
          </note>
          <note>
            I det läget som vi nu har när fusionen inte blir av måste vi
            naturligtvis värna Telia men också möjligheten till en fungerande
            infrastruktur. Sälj ut Telia nu.
          </note>
          <note>
            Privatisera Telia, men inte för privatiseringens egen skull.
            Privatisera Telia eftersom det gör det möjligt att lyfta bort
            ifrån Telia - det är själva poängen -
          </note>
          <note>
            ägandet av infrastrukturen.
          </note>
          <note>
            Fru talman! I dag är situationen den att Telia dels är operatör
            och tillhandahåller service, dels är monopolägare av infrastrukturen
            i det som heter Accessnätet, som ligger närmast oss som individer
            och företagare. Där styr Telia oinskränkt. Det vill vi lyfta bort.
          </note>
          <note>
            Nu ska jag kanske inte diskutera för mycket med
          </note>
          <note>
            Moderaterna, Folkpartiet och Kristdemokraterna kring den här
            frågan. Men jag har svårt att se hur en privatisering av Telia
            utan någon annan åtgärd skulle öka konkurrensmöjligheten. Vad
            är det för nytta om
          </note>
          <note>
            Accessnätet ägs av en privat ägare? Vad skapar det för konkurrensmöjligheter
            för alla de andra operatörerna, eftersom också Telia är en operatör?
          </note>
          <note>
            Det är då vi säger: Sälj Telia och använd en rejäl binge pengar,
            antagligen lejonparten, till att betala av på statsskulden. Det
            ger det utrymme för. Men använd de andra pengarna - det behövs
            kanske 60 miljarder kronor - för att etablera en statlig verksamhet
            som garanterar infrastrukturen. Det räcker de 60 miljarderna till.
            I den tänkta fusionen hade vi inte fått loss tillräckligt med
            resurser.
          </note>
          <note>
            Jag har svårt att förstå att man ska tycka illa om att E 4:an
            är statlig. Jag har svårt att förstå invändningen mot att skapa
            den infrastruktur som gör konkurrensen möjlig och som man kan
            säga i själva verket är en förutsättning för konkurrensen. Det
            är tydligen flera av debattörerna i dag som inte vill vara med
            om det. Men vi har den strategin, fru talman. Vi har den genomtänkta
            synen på hur vi ska förfara när fusionen har spruckit och vi står
            med ett Telia som äger infrastrukturen och därmed omöjliggör den
            fria konkurrensen, ett Telia som kan skapa resurser för att både
            betala av statsskulden och skapa en nödvändig infrastruktur för
            konkurrens.
          </note>
          <note>
            Men, fru talman, näringsministern säger ibland att det är han
            som äger de svenska företagen. Men han menar att han är ställföreträdande
            ägare för de svenska statliga företagen. Och det var ju tänkt
            att man genom fusionen skulle få loss resurser att betala av på
            statsskulden med. Men nu är uppenbarligen Björn
          </note>
          <note>
            Rosengren i det läget att om han inte i denna dag talar om att
            han vill sälja Telia så måste han väl hitta på någonting annat
            att sälja för att klara av att betala av på statsskulden på det
            sätt som regeringen har tänkt sig. Och då frågar sig naturligtvis
            den nyfikne vad han då har tänkt sälja. Vad är det i stället som
            näringsministern har tänkt att sälja ut för att kunna betala av
            på statsskulden på det sättet som var tänkt?
          </note>
          <note>
            Men den viktigaste frågan, fru talman, är ändå att få besked
            om hur man gör i framtiden. Det har ju nu under ett par timmar
            talats om vad som egentligen har hänt och vad som gjordes fel,
            och näringsministern har talat om ansvar. Ansvar var ett flitigt
            återkommande ord i näringsministerns anförande. Min fråga är därför
            fortfarande: Vilket ansvar tänker näringsministern ta för att
            se till att vi skyndsamt får en digital infrastruktur över hela
            landet som inte rymmer ett monopol och som gör det möjligt att
            skapa den nödvändiga konkurrensen och som når ut till alla människor
            på lika villkor? Jag tror att det är viktigt att näringsministern
            berättar det, så att vi vet hur han förhåller sig till den digitala
            allemansrätt som vi länge talat om.
          </note>
          <note type="speaker">
            Anf. 17 LARS LEIJONBORG (fp):
          </note>
          <note>
            Fru talman! Jag tycker att Björn Rosengrens försvar i denna debatt
            har varit mycket svagt. Det har till stor del bestått i att skylla
            ifrån sig på den förra Telialedningen och Lars Berg. Det var de
            som kom på detta med Telenor. Men alla vet ju att det var deras
            andrahandslösning. De ville först ha en privatisering, men den
            stoppades av den socialdemokratiska regeringen. Han skyller också
            på Norge. Norrmännen gjorde tillägg som komplicerade saken. Men
            det där håller ju inte riktigt, därför att en kommentar har redan
            fällts här, nämligen att Näringsdepartementet hade tillgång till
            den norska propositionen. Om något höll på att gå snett där skulle
            man ju ha slagit larm.
          </note>
          <note>
            Men om man gräver lite djupare håller det ändå inte. Om problemet
            är denna cross over-bestämmelse
          </note>
          <note>
            - om man lyssnar noga framgår det att det är den som
          </note>
          <note>
            Björn Rosengren tycker är problemet, att norrmännen ville tillämpa
            den något vidare - är det väl inte en helt orimlig tanke att om
            man måste vara överens, om jag uttrycker det så, om man ska flytta
            en verksamhet att man då också måste vara överens när man ska
            lokalisera en verksamhet första gången. Jag tycker inte att den
            tolkningen är helt orimlig, utan det orimliga är att man över
            huvud taget i verksamheten bygger in den typen av politiskt beslutsfattande.
          </note>
          <note>
            Björn Rosengrens stora poäng här är ju att Telia har blivit så
            värdefullt under dessa år. Ja, det är riktigt att på börsen har
            värderingen av IT-företag genomgått en explosion under de allra
            senaste åren, och telekomföretagen har följt med, eftersom telekomföretagen
            numera ju är ett slags IT-företag. Då kan man tycka att vi som
            hade velat sälja före denna uppgång har äventyrat statens finanser.
            Men nu är det många som tror att detta är en bubbla som kommer
            att spricka. Jag vet inte, jag har absolut ingen åsikt i den frågan.
            Men tänk om det är sant. Det finns de som tror att detta spricker
            i februari. Är det då jag som vill sälja nu som är mest ansvarsfull
            mot skattebetalarna, eller är det de som vill vänta tills bubblan
            har spruckit? Ja, det reser ju frågan: Vilka är samlade i denna
            sal? Är det ett gäng börsmäklare som sitter här inne, eller är
            det politiker? Det är klart att vi är politiker som styrs av våra
            ideologiska värderingar.
          </note>
          <note>
            Jag vill föra detta resonemang ett steg vidare. Det är klart
            att hänsynen till statens finanser och skattebetalarna är oerhört
            viktig. Och då är det faktiskt så att det är långt viktigare för
            statens finanser på längre sikt att Telia lever som ett starkt
            telekomföretag och levererar skatter till staten direkt och via
            sina anställda som betalar inkomstskatt än hur många kronor som
            man får ut vid själva försäljningsögonblicket.
          </note>
          <note>
            Och det har varit vår stora poäng, och ni kommer inte ifrån att
            vi tycks ha fått rätt under de senaste dagarna, nämligen att detta
            företag klarar sig bättre som privatägt än som statsägt.
          </note>
          <note>
            Jag har aldrig sagt att Telia aldrig ska privatiseras, säger
            Björn Rosengren, och en del drar en lättnadens suck. Ett faktum
            är ju att det inte är Björn Rosengren som bestämmer i Sverige,
            utan han som bestämmer,
          </note>
          <note>
            Göran Persson, sade följande i en replik, anförande
          </note>
          <note>
            35, den 20 januari 1999:
          </note>
          <note>
            "Fru talman! Sälj Telia, säger Lars Leijonborg.
          </note>
          <note>
            Aldrig. Det skall vara kontrollerat av offentliga instanser -
            - -."
          </note>
          <note>
            Han som bestämmer, HSB, har sagt att Telia aldrig ska privatiseras.
            Och det är ju där som vi måste få besked. Eller måste vi det?
            Är det så att riksdagen kan ta initiativet i detta sammanhang?
          </note>
          <note>
            Ingegerd Saarinens inlägg var ju mycket intressant och principiellt
            grundat. Det ska finnas särskilda skäl för att ha ett statligt
            ägande. De har successivt bortfallit. Jag förstår diskussionen
            om de reella monopolen. Vi har också haft den diskussionen internt
            hos oss. Och det är klart att det är ett bekymmer. Det är det
            enda motivet för statligt ägande. Hellre ett statligt monopol
            än ett privat. Men det låg ju också i
          </note>
          <note>
            Ingegerd Saarinens inlägg att dessa motiv successivt klingar
            av.
          </note>
          <note>
            Såvitt jag förstår finns det en majoritet i denna kammare som
            vill ha en successiv avveckling av det statliga ägandet i Telia.
            Det är kanske den viktigaste behållningen av denna debatt. Om
            regeringen fortsätter att vara handlingsförlamad, som den har
            varit i frågan om privatisering av Telia i flera år, då får riksdagen
            ta initiativet. Och dagens debatt tyder ju på att det mycket väl
            kan bli på det sättet, och det tror jag vore bra för Telia och
            för bolagets anställda.
          </note>
          <note type="speaker">
            Anf. 18 INGEGERD SAARINEN (mp):
          </note>
          <note>
            Fru talman! Det här hade kunnat bli en bra affär.
          </note>
          <note>
            Men som situationen blev var det bra att affären avbröts. Jag
            är lättad över att båda regeringarna är överens om att inte komma
            med skadeståndskrav på varandra, utan att det här kan lösas på
            ett någorlunda trevligt sätt under de här förhållandena.
          </note>
          <note>
            Men visst har det begåtts misstag. Rosengrens tal om Norge som
            den sista Sovjetstaten var ju en dålig början. Både politiker
            och styrelse har pratat om varandra i medierna i stället för att
            koncentrera sig på intern konfliktlösning. Där har vi sandlådan
            och såpoperan.
          </note>
          <note>
            Politikernas allvarligaste misstag på båda sidor är, enligt min
            mening, att man inte har varit tillräckligt noggrann och uppmärksam.
            Näringsministern tittade inte på den norska propositionen till
            Stortinget. Hade han gjort det hade han vetat att den norska regeringen
            tolkade avtalet annorlunda än den svenska.
          </note>
          <note>
            Och sedan är det brevväxlingen. Den klargjorde tydligen inte
            situationen tillräckligt för någondera parten. Och det är ju ganska
            allvarligt att det kunde gå till på det viset. Varför träffades
            man inte och gjorde ett allvarligt försök att tillsammans klargöra
            precis vad man menade med alla svåra delar? Det är en fråga som
            det är svårt att låta bli att ställa sig, tycker jag.
          </note>
          <note>
            Men det är väldigt lätt att vara efterklok. Många misstag har
            begåtts av personer som man hade kunnat vänta sig mer av. Det
            är väl min slutsats.
          </note>
          <note>
            I mitt tidigare anförande redogjorde jag för vår uppfattning
            om en gradvis börsintroduktion av Telia på ett sådant sätt att
            svenska småsparare ska kunna bli delaktiga i form av en folkaktie,
            med några större ägare som är beredda att ta ett aktivt ägaransvar.
          </note>
          <note>
            Jag vill också ta fasta på några av de tankar som har framförts
            här i dag om en utveckling av IT-
          </note>
          <note>
            tjänster som kommer hela Sverige och hela svenska folket till
            godo. Vi är inte övertygade om att en sådan utveckling kommer
            till stånd automatiskt om vi bara låter marknaden ta hand om IT-utvecklingen
            och om vi har som enda utgångspunkt att allt ska ske på marknadens
            villkor och att staten inte har någon roll.
          </note>
          <note>
            Det finns olika modeller för hur man skulle kunna få fram en
            IT-jämlikhet i hela Sverige. Jag har ingen färdig lösning i dag
            på hur det ska gå till. Men både
          </note>
          <note>
            Lennart Daléus och Hans Andersson har framfört sådana tankar
            och jag är säker på att också näringsministern är intresserad
            av det. Jag ser fram emot att vi fortsätter den diskussionen.
          </note>
          <note>
            Anf. 19 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Det kanske är en händelse som ser ut som en tanke
            att det var en socialdemokratisk regering i Sverige som hävdade
            affärsmässighet, medan det var en kristdemokratiskt ledd regering
            i Norge som hävdade politikens inflytande över bolaget. Jag har
            faktiskt respekt för detta. Man får respektera
          </note>
          <note>
            Norges ingång i detta. Självfallet måste jag ta mitt ansvar i
            den här processen, men jag måste också fördela detta ansvar.
          </note>
          <note>
            Den norska propositionen till Stortinget har vi läst när det
            gäller siffror och datum. Men det är också så att en tjänsteman
            på kommunikationsdepartementet i
          </note>
          <note>
            Norge har läst vår proposition. Man har alltså läst den tekniskt.
            Och då måste vi ställa oss frågan: Var den här frågan så viktig
            för Norge? Varför sade då inte den norska tjänstemannen ifrån:
            Vad står det här i den svenska propositionen?
          </note>
          <note>
            Själva konflikten har faktiskt uppstått på grund av detta. Det
            fanns också mycket starka ambitioner i
          </note>
          <note>
            Norge. Man ansåg att man ville lägga mobiltelefonin i Oslo. Jag
            respekterar det. Men vår utgångspunkt har varit att frågan om
            var affärsområdet ska ligga avgörs av styrelsen enligt svensk
            aktiebolagslag - det är ett svenskt aktiebolag, det var tänkt
            så - och att detta görs framför allt på affärsmässig grund.
          </note>
          <note>
            Än en gång: Jag har all respekt och förståelse för den norska
            ståndpunkten. Men den var annorlunda än den svenska.
          </note>
          <note>
            Lars Berg har jag mycket stor respekt för. Det är en mycket kunnig
            man. Han har varit oerhört kraftfull när det gäller Telias utveckling.
            Men han lade fram detta förslag och vi trodde på det - han och
            alla vi andra.
          </note>
          <note>
            Några frågor har ställts här, och jag ska försöka besvara dem.
          </note>
          <note>
            En fråga gäller Karks avtal. Kark har en tvåårig fallskärm, precis
            vad som sägs när det gäller statliga företag. Dessutom har han
            en arbetsplikt på fyra år.
          </note>
          <note>
            Vi kommer att behöva Kark. Vi behöver honom för
          </note>
          <note>
            Telias utveckling i dag. Vi har en mycket duktig företagsledare
            som kan denna verksamhet, och därför är avtalet konstruerat så
            - i princip precis på samma sätt som för generaldirektörer. Så
            är det; det är exakt samma princip.
          </note>
          <note>
            När det sedan gäller frågan om att jag inte tar illa vid mig
            för det som har hänt har jag kanske uttryckt mig oklart. Självklart
            gör jag det. Jag tycker inte att det här är bra. Jag tycker självfallet
            att vi skulle ha kunnat sy ihop detta. Men det blev en sådan förändring
            att det inte gick.
          </note>
          <note>
            Allra sist vill jag säga att jag kommer att förelägga en IT-proposition
            till våren. Den kommer att ta upp den här typen av frågor. Självfallet
            för vi mycket gärna, innan vi lägger fram propositionen, en diskussion
            om dem med samtliga partier här i kammaren, i första hand med
            de partier vi samarbetar med.
          </note>
          <note type="speaker">
            Anf. 20 BO LUNDGREN (m):
          </note>
          <note>
            Fru talman! När det gäller händelsen som ser ut som en tanke
            är det ju inte så märkligt att den socialdemokratiska regeringen
            i Sverige nappar på ett sådant upplägg. När Göran Persson presenterade
            det i kammaren underströk han att just det här avtalet gav möjlighet
            att garantera det offentliga ägandet. Då är det ju något som Göran
            Persson och den svenska regeringen alldeles uppenbarligen eftersträvar.
          </note>
          <note>
            Där ligger också grunden till det som inträffat.
          </note>
          <note>
            Det är ju just det politiska statliga ägandet, styrningen, som
            öppnar allt detta. Det är det som har givit cirkusen och som har
            skapat värdeförstöringen, med det som har varit i Telias utveckling
            under några år.
          </note>
          <note>
            För detta har naturligtvis den svenska regeringen ett stort ansvar
            - både näringsministern och regeringen som sådan.
          </note>
          <note>
            När det sedan gäller fallskärmen är det ju i det här fallet inte
            fråga om en generaldirektör eller om en direktionsmedlem i Riksbanken
            som har ett tidsbegränsat förordnande som därefter upphör. Hade
            det varit på det viset förstår jag inte varför den fyraåriga s.k.
            arbetsplikten ska följas av en fallskärm på två år.
          </note>
          <note>
            Då räcker det ju med fyra år och sedan får man väl diskutera
            igen. Tvärtom, det faktum att man har ett fyraårigt avtal, en
            s.k. arbetsplikt - vilket ju är lite märkligt och ett sätt att
            försöka föra oss alla bakom ljuset - att man har en projektanställning
            under en tidsbegränsad period på fyra år i kombination med en
            fallskärm, visar att det i realiteten rör sig om en garanti som
            är vida längre än det som är godkänt. Försök inte dribbla bort
            det, Björn Rosengren.
          </note>
          <note>
            Jag ställer frågan igen: Är Björn Rosengren beredd att förhandla
            om detta avtal? Jag råkar kunna den här materien rätt väl. Jag
            satt ju med era 80-
          </note>
          <note>
            talsfallskärmar. Jag vill inte bli sittande med era 90-
          </note>
          <note>
            talsfallskärmar också.
          </note>
          <note type="speaker">
            Anf. 21 HANS ANDERSSON (v):
          </note>
          <note>
            Fru talman! När det gäller fallskärmsavtalet är jag helt överens
            med Bo Lundgren. Jag hann inte ta upp det i mitt tidigare anförande.
          </note>
          <note>
            När det gäller Daléus är han ute och glider. Nej,
          </note>
          <note>
            Volvo ska inte äga E 4:an. Se till att det inte blir på det sättet
            när det gäller bredbandsnätet.
          </note>
          <note>
            Mycket av vad Daléus säger är okej, men han befinner sig i fel
            grop. Välkommen upp ur gropen, så ska vi diskutera det. Däremot
            är jag inte alls säker på att det är en bra idé att säga: Vi säljer
            och betalar av statsskulden. Jag är nämligen övertygad om att
            avkastningen av värdetillväxten på ett telekomföretag är mycket,
            mycket större än räntan på statsskulden. Där ska Daléus tänka
            om när vi tar en diskussion.
          </note>
          <note>
            Jag menar att de tre partierna som begärde den här debatten står
            för ett ideologiskt privatiseringsbegär.
          </note>
          <note>
            Det har inte funnits en enda tanke i den här diskussionen, Alf
            Svensson. Läs protokollet! Det är ett ständigt gnäll. Det är avgångskrav
            den ena dagen, och det är KU-anmälan den andra dagen, inte från
            Alf
          </note>
          <note>
            Svensson men från Leijonborg. Det är gnäll, skäll och försök
            att rida på den mediala vågen. Men det är ni som fortsätter såpan
            utan respekt för och tanke på bolaget, personalen, affärsutvecklingen
            och den svenska infrastrukturen.
          </note>
          <note>
            Fru talman! Så här inför årsslutet skulle jag vilja tillönska
            näringsministern ett nytt och bättre år. Han skulle väl själv
            helst hoppas på ett år i världsklass.
          </note>
          <note>
            Till borgerligheten, som ville ha den här debatten och som enbart
            har presterat en tom jeremiad, skulle jag vilja ge en rejäl juling
            som jag hoppas att ni ska känna av ända in i nästa sekel.
          </note>
          <note type="speaker">
            Anf. 22 ALF SVENSSON (kd):
          </note>
          <note>
            Fru talman! Jag tycker nog förstås att det åligger departementet,
            på vilken sida av kölen det än befinner sig, att läsa propositioner.
            Om ett departement inte läser dem blir det ju inte mer till fromma
            för de andra.
          </note>
          <note>
            Låt mig sedan, fru talman, få säga att det har varit lite tufft
            att för hårt kritisera en så sympatisk person som Björn Rosengren.
            Det är en person som det inte passar att kläs i säck och aska.
            Statsministern vet nog inte vad säck och aska är, men Björn Rosengren
            klär absolut inte i det.
          </note>
          <note>
            Låt mig nu därför få önska en riktigt fridfull jul.
          </note>
          <note>
            Man skulle ju, utifrån vad jag sade tidigare, kunna vitsa till
            det och säga att eftersom Björn Rosengren också är kommunikationsminister
            kan man önska god jul i dubbel bemärkelse.
          </note>
          <note type="speaker">
            Anf. 23 LENNART DALÉUS (c):
          </note>
          <note>
            Fru talman! Det blir en lite tillbakablickande debatt. Man kan
            säga att det blir lite trist på sitt sätt när vi bara ägnar oss
            åt vad som har hänt i den här sorgliga affären.
          </note>
          <note>
            Jag saknar faktiskt besked från Björn Rosengren på några punkter
            eller någon form av strategi. Vi har nu sett att det var klantigt
            skött. Det blev ingen fusion. Nu står vi där med Telia, och samtidigt
            som vi står där med Telia står vi med ett starkt folkligt, kan
            man säga, tryck på att få större och bättre tillgång till informationstekniken.
            På detta svarar inte Björn Rosengren. Han har ingen strategi kring
            detta.
          </note>
          <note>
            Nu säger han, vilket är intressant - jag lyssnade noga på detta
            - att han tänker tala om de här sakerna med de två samarbetspartierna.
            Det är möjligt att det är rätt väg att tala med dem och med Hans
            Andersson om hur det här ska gå till.
          </note>
          <note>
            Men Hans Andersson, fru talman, har ju heller inte riktigt förstått
            jämförelsen. Här varnar nu Hans
          </note>
          <note>
            Andersson för att IT-bolagen ska äga infrastrukturen.
          </note>
          <note>
            Han har inte riktigt förstått att Telia i dag är just ett sådant
            informationsteknikens Volvo som äger både bilen och vägen, och
            det är det som vi vill undvika.
          </note>
          <note>
            Vi vill ju ha ett annat läge. Därför vill vi sälja ut Telia för
            att använda pengarna till att betala statsskulden och skapa en
            infrastruktur som alla kan köra på oavsett vilken bil vi har.
          </note>
          <note>
            Sedan vill naturligtvis också jag, fru talman, instämma i förhoppningen
            att näringsministern och för övrigt hela regeringen liksom alla
            vi andra får en god och trevlig jul.
          </note>
          <note type="speaker">
            Anf. 24 LARS LEIJONBORG (fp):
          </note>
          <note>
            Fru talman! Det blir inte bättre ju fler inlägg Björn
          </note>
          <note>
            Rosengren gör. Det blir snarare sämre. Nu har det kokat ned till
            en enskild tjänsteman på det norska samferdselsdepartementet som
            borde ha sagt ifrån. Så kan man inte som politiker skylla ifrån
            sig. Och det var inte den grundläggande orsaken. Den grundläggande
            orsaken var att det fanns en feltanke i detta från början.
          </note>
          <note>
            Jag är självkritisk, säger Hans Andersson, och det borde alla
            vara. Ja, det kanske alla borde vara på någon punkt. Men om man
            har sagt det före avtalet och före riksdagsomröstningen, behöver
            man väl inte vara självkritisk just på den punkten. Men det är
            helt rätt att Hans Andersson är det. Björn Rosengren borde vara
            det mycket, mycket tydligare.
          </note>
          <note>
            Vi har fått väldigt få besked, inget begripligt besked om Karks
            avtal. Vi har inte fått besked om regeringen själv är beredd att
            göra något för att klarlägga vad det var som gjorde att det här
            gick så snett.
          </note>
          <note>
            Jag har ju min förklaring, och jag skäms inte ett ögonblick,
            Hans Andersson och andra, för att den är buren av min ideologi.
            Jag förstår inte i den här debatten att det är fel att vilja privatisera
            ett statligt företag av ideologiska skäl men rätt av ideologiska
            skäl att vilja ha det kvar, för det framgår ju så tydligt här
            att det är på det sättet det är.
          </note>
          <note>
            Jag tycker att debatten har varit värdefull därför att Miljöpartiets
            talesman har anslutit sig till den borgerliga linjen, att det
            finns starka principiella skäl att ändra ägandet i Telia. Det
            är den vägen som är det bästa sättet för oss att slå vakt om en
            bra framtid för
          </note>
          <note>
            Telia.
          </note>
          <note type="speaker">
            Anf. 25 INGEGERD SAARINEN (mp):
          </note>
          <note>
            Fru talman! Kark och fallskärmsavtalet: Kark har sagt i Norge
            att han vid strategiska beslut inte skulle använda sin utslagsröst
            för att rösta ned de norska intressena. Sedan gjorde han det i
            alla fall den
          </note>
          <note>
            8 december, varpå norrmännen blev förfärligt upprörda. Det kanske
            de hade rätt att vara eftersom de hade uppfattat det som något
            slags löfte. Han har alltså i alla fall inte gett ett gott intryck
            i Norge.
          </note>
          <note>
            Från detta till fallskärmsavtalet. Fyra års garanterat jobb á
            5 miljoner per år och två år till som fallskärm, sammanlagt 32
            miljoner. Jag tycker att det är förfärligt! Som vi säger uppe
            hos oss: Jag hurves åt sån t. Jag hoppas att det här ska ta slut.
            Det måste bli ett slut på feta fallskärmar, det kan vi väl vara
            överens om.
          </note>
          <note>
            Anf. 26 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag vill tacka mina meddebattörer för dagens debatt.
            För mig har det varit viktigt att slå fast fyra saker.
          </note>
          <note>
            För det första: Vi var många som trodde på denna fusion. Fusionen
            var industriellt riktig. Den kunde ha lett till utveckling och
            sysselsättning. Telia konkurrerar på en alltmer hårdnande världsmarknad.
            Bolaget behöver muskler för att kunna hävda sig.
          </note>
          <note>
            För det andra: När fusionen inte gick att genomföra avblåste
            vi den. Jag kände detta ansvar, och regeringen gjorde det enda
            rätta. Vi gjorde det i samförstånd med den norska regeringen.
          </note>
          <note>
            För det tredje: Telia är ett starkt och välskött företag med
            kompetent personal. Nu behöver företaget få arbeta i lugn och
            ro och dra upp nya strategier och riktlinjer.
          </note>
          <note>
            För det fjärde: Regeringen är öppen för olika lösningar. Den
            svenska regeringen har faktiskt en sund och pragmatisk hållning
            till det statliga ägandet. Vi gör det som är bäst för företaget,
            marknaden och landet.
          </note>
          <note>
            Jag vill avsluta med att tacka för denna debatt och även önska
            kammarens ledamöter en god jul. Tack ska ni ha!
          </note>
          <note>
            Överläggningen var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollen för den 13 och
          </note>
          <note>
            14 december.
          </note>
          <note>
            3 § Anmälan om inkomna faktapromemorior om förslag från Europeiska
            kommissionen
          </note>
          <note>
            Talmannen anmälde att följande faktapromemorior om förslag från
            Europeiska kommissionen inkommit och delats ut till kammarens
            ledamöter:
          </note>
          <note>
            Stärka den nordliga dimensionen i den europeiska energipolitiken
            KOM (99) 548
          </note>
          <note>
            Stålindustrins konkurrenskraft inom EU
          </note>
          <note>
            KOM (99) 453
          </note>
          <note>
            Utvecklingen av närsjöfarten i Europa KOM (99) 317
          </note>
          <note>
            Intermodalitet och intermodal godstransport
          </note>
          <note>
            KOM (99) 519
          </note>
          <note>
            Konkurrenskraften hos Europeiska unionens skogsbaserade industrier
            KOM (99) 457
          </note>
          <note>
            4 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Motion
          </note>
          <note>
            1999/2000:N21 till näringsutskottet
          </note>
          <note>
            5 § Anmälan och hänvisning av motioner till utskott
          </note>
          <note>
            Anmäldes
          </note>
          <note>
            Motioner med anledning av prop. 1999/2000:28 Studentinflytande
            och kvalitetsutveckling i högskolan
          </note>
          <note>
            1999/2000:Ub12 av Ulf Nilsson m.fl. (fp)
          </note>
          <note>
            1999/2000:Ub13 av Beatrice Ask m.fl. (m)
          </note>
          <note>
            1999/2000:Ub14 av Sofia Jonsson m.fl. (c)
          </note>
          <note>
            1999/2000:Ub15 av Yvonne Andersson m.fl. (kd)
          </note>
          <note>
            Kammaren biföll talmannens förslag att ovanstående motioner omedelbart
            skulle hänvisas till utbildningsutskottet.
          </note>
          <note>
            6 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 20 december
          </note>
          <note>
            1999/2000:156 av Leif Carlson (m) till socialminister
          </note>
          <note>
            Lars Engqvist
          </note>
          <note>
            Smittskyddsinstitutet
          </note>
          <note>
            1999/2000:157 av Birgitta Carlsson (c) till statsrådet
          </note>
          <note>
            Ingela Thalén
          </note>
          <note>
            Socialbidragen
          </note>
          <note>
            1999/2000:158 av Maria Larsson (kd) till näringsminister Björn
            Rosengren
          </note>
          <note>
            Ersättningssystemet för ungdomar med utvecklingsgaranti
          </note>
          <note>
            1999/2000:159 av Gunnel Wallin (c) till justitieminister Laila
            Freivalds
          </note>
          <note>
            Kriminalvården
          </note>
          <note>
            1999/2000:160 av Birgitta Sellén (c) till statsrådet
          </note>
          <note>
            Ingegerd Wärnersson
          </note>
          <note>
            Elevers hälsa
          </note>
          <note>
            1999/2000:161 av Agne Hansson (c) till finansminister Bosse Ringholm
          </note>
          <note>
            Kasinon
          </note>
          <note>
            1999/2000:162 av Åsa Torstensson (c) till näringsminister Björn
            Rosengren
          </note>
          <note>
            EU-stödet till Västra Götaland
          </note>
          <note>
            1999/2000:163 av Margareta Andersson (c) till näringsminister
            Björn Rosengren
          </note>
          <note>
            Trygghet i arbetslivet
          </note>
          <note>
            1999/2000:164 av Per Landgren (kd) till näringsminister Björn
            Rosengren
          </note>
          <note>
            Region Västra Götaland
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 18 januari
          </note>
          <note>
            2000.
          </note>
          <note>
            7 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 17 december
          </note>
          <note>
            1999/2000:390 av Magnus Jacobsson (kd) till näringsminister Björn
            Rosengren
          </note>
          <note>
            Förslag på förändrad arbetsrätt
          </note>
          <note>
            1999/2000:391 av Magnus Jacobsson (kd) till statsrådet Ulrica
            Messing
          </note>
          <note>
            Dublinkonventionen
          </note>
          <note>
            1999/2000:392 av Ulla-Britt Hagström (kd) till justitieminister
            Laila Freivalds
          </note>
          <note>
            Utnyttjande av utländska kvinnor
          </note>
          <note>
            1999/2000:393 av Chatrine Pålsson (kd) till socialminister Lars
            Engqvist
          </note>
          <note>
            Dödsfall på grund av platsbrist
          </note>
          <note>
            1999/2000:394 av Cristina Husmark Pehrsson (m)
          </note>
          <note>
            till näringsminister Björn Rosengren
          </note>
          <note>
            Kärnkraft
          </note>
          <note>
            1999/2000:395 av Roy Hansson (m) till jordbruksminister Margareta
            Winberg
          </note>
          <note>
            Senapsodling
          </note>
          <note>
            1999/2000:396 av Roy Hansson (m) till jordbruksminister Margareta
            Winberg
          </note>
          <note>
            Miljövänlig odling av sockerbetor på Gotland
          </note>
          <note>
            1999/2000:397 av Berit Jóhannesson (v) till försvarsminister
            Björn von Sydow
          </note>
          <note>
            Säkerhet för värnpliktiga
          </note>
          <note>
            1999/2000:398 av andre vice talman Eva Zetterberg
          </note>
          <note>
            (v) till utrikesminister Anna Lindh
          </note>
          <note>
            Krigsmaterielembargo
          </note>
          <note>
            1999/2000:399 av Owe Hellberg (v) till näringsminister Björn
            Rosengren
          </note>
          <note>
            Bidrag till småskalig vattenkraft
          </note>
          <note>
            1999/2000:400 av Yvonne Ruwaida (mp) till statsminister Göran
            Persson
          </note>
          <note>
            Försvarsutgifter
          </note>
          <note>
            1999/2000:401 av Göte Jonsson (m) till socialminister Lars Engqvist
          </note>
          <note>
            Funktionshindrades boendeplacering
          </note>
          <note>
            1999/2000:402 av Inger René (m) till statsrådet Britta
          </note>
          <note>
            Lejon
          </note>
          <note>
            Uppgifter om expedierade läkemedel
          </note>
          <note>
            1999/2000:403 av Ola Karlsson (m) till statsminister
          </note>
          <note>
            Göran Persson
          </note>
          <note>
            Förtroendet för näringsministern
          </note>
          <note>
            1999/2000:404 av Marianne Jönsson (s) till försvarsminister Björn
            von Sydow
          </note>
          <note>
            Värnpliktiga från Skåne
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 18 januari 2000.
          </note>
          <note>
            8 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 16 december
          </note>
          <note>
            1999/2000:355 av Carl Fredrik Graf (m) till finansminister Bosse
            Ringholm
          </note>
          <note>
            Höjda skatter på motorcyklar
          </note>
          <note>
            den 17 december
          </note>
          <note>
            1999/2000:335 av Ewa Larsson (mp) till miljöminister Kjell Larsson
          </note>
          <note>
            Stockholms stad
          </note>
          <note>
            den 20 december
          </note>
          <note>
            1999/2000:343 av Tuve Skånberg (kd) till kulturminister Marita
            Ulvskog
          </note>
          <note>
            Svenska kyrkan
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 18 januari 2000.
          </note>
          <note>
            9 § Anmälan om inkomna stenografiska uppteckningar vid EU-nämndens
            sammanträden
          </note>
          <note>
            Talmannen anmälde att stenografiska uppteckningar vid EU-nämndens
            sammanträden 1999/200:1-
          </note>
          <note>
            11 inkommit.
          </note>
          <note>
            10 § Kammaren åtskildes kl. 14.10.
          </note>
          <note>
            Förhandlingarna leddes av talmannen.
          </note>
        </div>
      </body>
    </text>
  </TEI>
</teiCorpus>
