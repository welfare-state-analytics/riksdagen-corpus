<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--19</head>
          <docDate when="1999-10-26 00:00:00">1999-10-26 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 18, 19 och
          </note>
          <note>
            20 oktober.
          </note>
          <note>
            2 § Anmälan om kompletteringsval till kulturutskottet
          </note>
          <note>
            Talmannen meddelade att Moderata samlingspartiets riksdagsgrupp
            på grund av uppkommen vakans anmält Kent Olsson som suppleant
            i kulturutskottet.
          </note>
          <note>
            Talmannen förklarade vald till
          </note>
          <note>
            suppleant i kulturutskottet
          </note>
          <note>
            Kent Olsson (m)
          </note>
          <note>
            3 § Meddelande om aktuell debatt
          </note>
          <note>
            Talmannen meddelade att på begäran av Vänsterpartiets riksdagsgrupp
            skulle aktuell debatt om våld med rasistisk och nazistisk bakgrund
            anordnas onsdagen den 27 oktober kl. 9.00.
          </note>
          <note>
            Från regeringen skulle justitieminister Laila Freivalds delta.
          </note>
          <note>
            Meddelandet hade delats ut till kammarens ledamöter.
          </note>
          <note>
            Den inkomna skrivelsen hade följande lydelse:
          </note>
          <note>
            Till talmannen
          </note>
          <note>
            Begäran om aktuell debatt
          </note>
          <note>
            Vänsterpartiet begär härmed en särskild debatt med anledning
            av mordet på den facklige aktivisten
          </note>
          <note>
            Björn Söderberg. Mycket talar för att mordet har politiska förtecken.
            Våldet i samhället trappas upp och demokratiska värden står på
            spel. Vänsterpartiet vill inte förbjuda rasistiska och nazistiska
            organisationer, men de lagar som finns måste användas för att
            bekämpa politiskt våld i samhället. Säpos roll måste diskuteras.
            Terrordåd och hot om terrordåd är ett hot mot samhället även om
            det är ett fåtal personer som står för dessa handlingar.
          </note>
          <note>
            Stockholm den 19 oktober 1999
          </note>
          <note>
            Lars Bäckström
          </note>
          <note>
            Gruppledare Vänsterpartiet
          </note>
          <note>
            4 § Meddelande om frågestund
          </note>
          <note>
            Talmannen meddelade att vid frågestunden torsdagen den 28 oktober
            kl. 14.00 skulle följande statsråd närvara:
          </note>
          <note>
            Utrikesminister Anna Lindh, justitieminister Laila
          </note>
          <note>
            Freivalds, statsrådet Ulrica Messing, näringsminister
          </note>
          <note>
            Björn Rosengren och miljöminister Kjell Larsson.
          </note>
          <note>
            5 § Meddelande om information från regeringen
          </note>
          <note>
            Talmannen meddelade att torsdagen den
          </note>
          <note>
            28 oktober omkring kl. 15.00 skulle jordbruksminister Margareta
            Winberg lämna information om regeringens skrivelse om jämställdhetspolitiken
            inför 2000-talet och omkring kl. 15.30 skulle miljöminister Kjell
            Larsson lämna information om regeringens skrivelse om hållbara
            Sverige - uppföljning av åtgärder för en ekologisk hållbar utveckling.
          </note>
          <note>
            6 § Svar på interpellation 1999/2000:22 om flyktingpolitiken
            och utbildning
          </note>
          <note type="speaker">
            Anf. 1 Statsrådet ULRICA MESSING (s):
          </note>
          <note>
            Fru talman! Sten Andersson har frågat mig vilka åtgärder jag
            är beredd att vidta för att skolorna i
          </note>
          <note>
            Malmö ska kunna ge alla ungdomar nödvändig utbildning. Trots
            att interpellationen direkt berör skolans område och därmed är
            en fråga för statsrådet
          </note>
          <note>
            Ingegerd Wärnersson, har jag valt att svara då innehållet i stora
            delar berör integration i ett större sammanhang.
          </note>
          <note>
            Problemet är, enligt Sten Andersson, den okontrollerade inflyttningen
            av flyktingar till Malmö som gör att många ungdomar med utländsk
            bakgrund aldrig kommer att få en god utbildning.
          </note>
          <note>
            Inledningsvis vill jag klargöra att jag inte tror på den lösning
            som Sten Andersson föreslår, som går ut på att förbjuda de flyktingar
            som inte har arbete att flytta till Malmö. Regeringsformen tillförsäkrar
            varje medborgare friheten att förflytta sig inom riket. I
          </note>
          <note>
            regeringsformen slås också fast att ingen människa, vare sig
            med svenskt eller utländskt medborgarskap, ska missgynnas på grund
            av sitt etniska ursprung. En grundläggande princip i ett demokratiskt
            samhälle är att varje enskild individ själv måste få bestämma
            var hon eller han ska bosätta sig. Att på det sätt som Sten
          </note>
          <note>
            Andersson föreslår inskränka flyktingars möjligheter att välja
            bostadsort är därför enligt min mening synnerligen olämpligt.
          </note>
          <note>
            Det är ett välkänt fenomen, såväl i Sverige som i andra länder,
            att invandrare ofta väljer att bosätta sig i storstäder. Den enskildes
            val grundar sig ofta på en bedömning att det är lättare att få
            arbete i en större stad eller att man vill bo nära sina anhöriga.
            Eftersom många spontant söker sig till Malmö har Integrationsverket
            och Malmö kommun kommit överens om att Integrationsverket inte
            ska medverka till någon aktiv placering av flyktingar i kommunen,
            förutom i särskilt ömmande fall. Majoriteten av de nyanlända invandrarna
            som söker sig till Malmö gör det således på egen hand. I syfte
            att begränsa en alltför stor inflyttning till vissa bostadsområden
            har Integrationsverket även fått i uppdrag att utveckla informationen
            till nyanlända invandrare för att belysa för- och nackdelar med
            att bosätta sig i en viss kommun eller i ett visst bostadsområde.
            Syftet är att stärka den enskildes möjligheter att göra ett eget
            val av bostadsort som kan underlätta möjligheterna till framtida
            försörjning och delaktighet i samhällsutvecklingen.
          </note>
          <note>
            Spontana inflyttningar medför att vissa kommuner, däribland Malmö,
            utsätts för större påfrestningar än andra inom vissa samhällssektorer.
            Förutom att
          </note>
          <note>
            Malmö kommun erhåller statlig ersättning för samtliga personer
            som söker sig till kommunen och som omfattas av det kommunala
            flyktingmottagandet, får kommunen även kompensation inom ramen
            för det kommunala statsbidrags- och utjämningssystemet.
          </note>
          <note>
            Riksdagen beslutade i juni i år om vissa förändringar i kostnadsutjämningen
            som bl.a. innebär att kommuner med en hög andel barn och ungdomar
            med utländsk bakgrund får kompensation. Malmö kommun beräknas
            sammantaget få ett tillskott på ca 350 miljoner kronor inom ramen
            för de generellt höjda statsbidragen.
          </note>
          <note>
            Det finns flera faktorer som bidrar till att vissa elever slås
            ut i skolan eller ger upp. Det kan vara individuella och sociala
            förhållanden som skolan inte har inflytande över och det kan även
            bero på skolans organisation, resurser och verksamhet eller agerande
            och attityder hos dem som arbetar i skolan. Skolverket kommer
            i år att få i uppdrag att kartlägga och granska undervisningen
            i skolor med ett stort antal elever med utländsk bakgrund. Särskilda
            medel kommer att avsättas för kompetensutveckling av lärare i
            skolor med elever med ett stort antal nationaliteter och andra
            språk än svenska. Inom kort kommer regeringen att göra justeringar
            i gymnasieförordningen för att förtydliga elevernas rätt till
            stödundervisning. Elevvårdens betydelse för elever i behov av
            särskilt stöd behöver också uppmärksammas. Regeringen har tillsatt
            en särskild utredare med uppdrag att göra en samlad genomgång
            av elevvårdens och skolhälsovårdens verksamhet och funktion samt
            överväga lämpliga åtgärder i syfte att höja verksamhetens kvalitet
            och effektivitet. Uppdraget ska vara slutfört senast den 15 december
            1999.
          </note>
          <note>
            Regeringen har också föreslagit närmare två miljarder kronor
            under en treårsperiod för insatser i ett antal storstadskommuner,
            däribland Malmö kommun.
          </note>
          <note>
            Av dessa medel är minst 150 miljoner kronor avsedda för språkutveckling
            i skolan och 450 miljoner kronor för förskoleverksamhet med satsning
            på att ge alla barn goda språkkunskaper inför skolstarten. Avsikten
            är att ett lokalt utvecklingsavtal ska träffas mellan regeringen
            och Malmö kommun som reglerar vilka insatser som ska göras. Detta
            avtal väntas bli klart inom kort och då kommer Malmö kommun att
            få del av dessa pengar.
          </note>
          <note>
            Avslutningsvis vill jag understryka att förutom nämnda satsningar
            både inom skolområdet och inom storstadspolitiken är det av avgörande
            betydelse att vi alla lär oss att se unga människor med utländsk
            bakgrund som den resurs de är, inte minst i den dynamiska Öresundsregionen.
          </note>
          <note type="speaker">
            Anf. 2 STEN ANDERSSON (m):
          </note>
          <note>
            Fru talman! Det finns två tabun i Sveriges riksdag.
          </note>
          <note>
            Man har en ovilja att ta upp de problem som uppenbarligen har
            följt av en i praktiken havererad integrationspolitik, i delar
            också vad gäller skolan. Inte ämnesplaner, inte timplaner, utan
            den ordning eller snarare oordning som råder i klasserna. De flesta
            utanför detta hus ser misslyckandena. Riksdag och regering ser
            dem först efteråt.
          </note>
          <note>
            Fru talman! Jag läste häromdagen en utskrift från en debatt i
            Studio Ett, där Skolverkets chef medverkade. Jag och många med
            mig undrar om han befann sig på samma planet som många lärare
            och skolbarn gör i dag.
          </note>
          <note>
            Nu kommer nya satsningar. Det har man sagt i många år. Nu ska
            de lyckas. Nu ska det gå bra. Tidigare erfarenheter säger oss
            dock att man kommer att stå här om ett år igen och säga: Det här
            funkar inte -
          </note>
          <note>
            det behövs nya satsningar och nya pengar.
          </note>
          <note>
            Skälet till att jag tog upp den här debatten var att skoldirektören
            i Malmö har sagt att han skulle vilja ha ett tillfälligt förbud
            för nyblivna invandrare att flytta till storstäderna. Den situation
            som vi i dag har i
          </note>
          <note>
            Malmö är katastrofal, framför allt ur skolbarnens synpunkt. Jag
            har tidigare sagt detta, och jag förklarades då av den minister
            som svarade som mindre vetande. Nu säger Malmös skoldirektör detsamma
            som jag.
          </note>
          <note>
            På Rosengårdsskolan i Malmö har 97 % av eleverna invandrarbakgrund.
            Jag kan nämna att 82 av
          </note>
          <note>
            100 lärare där häromdagen stödde skoldirektörens uppfattning
            i den här frågan. Vi står alltså faktiskt inte ensamma.
          </note>
          <note>
            Det är i dag katastrof i flera av Malmös skolor, om också inte
            i alla. Detsamma gäller i många andra städer i Sverige. Många
            elever lämnar skolan utan godkända betyg. Det är för stora klasser
            och klasser med många språk. Vilken lärare kan hantera en klass
            med kanske sex eller sju språk, där det enda gemensamma kännetecknet
            är att man inte behärskar svenska språket? Hur finner man sådana
            exceptionella talanger? I varje fall inte genom att ge dem löner
            på
          </note>
          <note>
            16 000-17 000 kr i månaden, som vi i dag betalar lärarna i Sverige.
            Elever som borde få Icke godkänd ges betyget Godkänd bara för
            att man vill ha en bättre statistik.
          </note>
          <note>
            Fru statsråd! Det kommer nu nya satsningar, men vad gör vi för
            de tiotusentals barn som i dag har misslyckats, fått en trist
            start i livet och antagligen aldrig kommer att kunna kompensera
            de handikapp som de har fått? Jag vet att det finns bra lärare
            och rektorer men också att det finns dåliga lärare och rektorer.
            Det finns lärare som inte vågar erkänna att de inte kan hantera
            sitt yrke på ett vettigt sätt. De är rädda för att bli betraktade
            som dåliga yrkesmän, och detta får skolbarnen lida för.
          </note>
          <note>
            Vi har i dag, som en författare häromdagen skrev i
          </note>
          <note>
            Skånetidningarna, en förlorad generation. Det är faktiskt så,
            fru statsråd, att barn när de föds till världen är oskyldiga och
            opåverkade. De påverkas av oss vuxna, och om de inte får några
            normer från oss, kan vi inte skylla på barnen om de sedan inte
            kan klara sig i livet.
          </note>
          <note>
            Min fråga är alltså: Vad gör vi för de minst 10 000
          </note>
          <note>
            barn som har fått en misslyckad start i livet?
          </note>
          <note type="speaker">
            Anf. 3 Statsrådet ULRICA MESSING (s):
          </note>
          <note>
            Fru talman! Jag tror att vi måste göra flera olika saker för
            att öka integrationen och minska utanförskapet och segregationen.
            Det gamla systemet för flyktingmottagande var inte bra. Vi gav
            där inte människorna möjlighet att själva ordna sitt boende. De
            kunde bara välja ett boende på en förläggning.
          </note>
          <note>
            Vi hade en diskussion om att alla kom på samma plats, att vi
            inte stimulerade eget engagemang och att förutsättningen för att
            få stöd från det svenska samhället var att man bodde kvar på förläggningen.
            Vi tyckte inte att det var bra, eftersom det grupperade människor
            i en passivitet.
          </note>
          <note>
            Vi öppnade det systemet och sade: Okej, vi underlättar för människor
            att själva ordna sin boendeform. Detta leder nu självklart till
            nya frågor som vi måste vara beredda att samverka kring både från
            kommunernas sida, från regeringens sida och från de verk och myndigheter
            som mest berörs av detta.
          </note>
          <note>
            Vi gör nu bl.a. en stor satsning på storstadsområdena. I de sju
            kommuner som jag pekade på i mitt interpellationssvar går vi in
            med 1,9 miljarder kronor.
          </note>
          <note>
            Det är inte på något sätt ett nytt projekt. Det är en långsiktig
            satsning, som bygger på en medveten politik. Jag tror att de flesta
            av oss är trötta på projekt. De är bra så länge de varar, och
            då slår det lite gnistor om dem, men risken med projekt är att
            det blir lika svart efteråt. Vi vill åstadkomma en förändring
            i storstadsområdena. Vi vill minska segregationen, och det gör
            vi både genom att arbeta med lagstiftningen och genom att tillskjuta
            nya pengar.
          </note>
          <note>
            Sten Andersson och jag har tidigare från denna talarstol diskuterat
            vilka konsekvenser som segregationen för med sig. Vi är båda medvetna
            om att vi kan mäta segregationen i dag i allt ifrån arbetslöshet
            till socialbidragsberoende, plötslig spädbarnsdöd och mycket annat.
            Skolan är viktig för att minska segregationen och för att öka
            tilltron till det offentliga demokratiska samhället, och språket
            är en förutsättning för att våra barn och unga ska kunna ta till
            sig kunskapen i skolan. Det kräver ibland fler lärare och mindre
            klasser och även extra stöd och hjälp till de vuxna som finns
            på skolorna.
          </note>
          <note>
            Vi gör nu den här satsningen i storstadspolitiken.
          </note>
          <note>
            Vi riktar den mot de barn som ska in i skolan via språkförskolorna,
            och vi satsar på de barn som finns i skolorna genom stöd till
            grundskolan och till undervisningen och till de vuxna som finns
            där. Men vi måste också möta de vuxna som redan har passerat grundskolan
            eller som inte gick i grundskolan och som har bristfälliga språkkunskaper.
            Även det gör vi.
          </note>
          <note>
            Det finns en satsning på vuxna och språk med åtgärder för att
            förbättra möjligheterna för vuxna flyktingar och invandrare att
            komma in på den svenska arbetsmarknaden.
          </note>
          <note>
            Det finns inget enkelt sätt att minska segregationen. Förutsättningen
            för att vi ska kunna lyckas är dock att vi samarbetar. Var och
            en av oss inser att en koncentration av många flyktingbarn i en
            skola självklart också kan leda till stora problem. Detta kräver
            extra resurser, och vi är beredda att vika en del av resurserna
            till de barnen för att förbättra deras möjligheter att ta till
            sig det nya språket och den nya kunskapen.
          </note>
          <note>
            Jag tror inte att lösningen på de problem som vi kan se skulle
            vara att förbjuda människor att flytta till ett visst område.
            Jag är inte beredd att inskränka en grundläggande rättighet för
            att lösa de problem som vi i dag ser i skolan. Jag vill samarbeta
            med skolan, med de vuxna som finns där och med de verk och myndigheter
            som står närmast de personer som vi nu pratar om.
          </note>
          <note type="speaker">
            Anf. 4 STEN ANDERSSON (m):
          </note>
          <note>
            Fru talman! Statsrådet säger att de gamla lösningarna var bra
            tidigare men att de inte duger i dag. Nu kommer nya förslag. Jag
            är dock säker på att ni om ett år är tillbaka igen med ännu nyare
            förslag, eftersom inte heller de som läggs fram i dag kommer att
            funka.
          </note>
          <note>
            Ett litet tillrättaläggande: Jag pratar inte om bosatta i förläggningar
            utan om kommunplacerade, som vi hade tidigare. Staten valde ut
            ett alternativ som man tyckte var bra för den nyblivne asylbeviljade,
            så att han eller hon eller familjen skulle kunna fungera i
          </note>
          <note>
            Sverige. Man kunde kanske t.ex. välja ut en lite mindre ort.
          </note>
          <note>
            Jag förstår att det kan vara besvärligt för en person som kommer
            till en ort där kanske ingen talar dennes språk, men att denne
            flyttar t.ex. till Malmö där alla i huset och kanske hälften av
            eleverna i skolan talar just detta språk ger dessvärre inga jobb.
            Det har vi sett.
          </note>
          <note>
            Misslyckandet är ju i dag monumentalt. Jag ska inte rabbla statistiken
            för Malmö - den kan statsrådet säkert ta reda på. Jag måste säga
            att den som påstår att man nu minskar segregationen inte är på
            samma planet som jag. Det var signifikativt att de som kritiserade
            den författare som skrev ett brev om krisen i
          </note>
          <note>
            Malmös skolor aldrig hade varit där själva.
          </note>
          <note>
            Det är ungefär som när det här i riksdagen ibland går upp ett
            pärlband av talare som säger att det är positivt med mångfalden
            och att invandrarna har bra områden att bo i och bra skolor att
            gå i. Bor något statsråd eller någon riksdagsledamot i dessa områden,
            och går deras barn i de här skolorna? Det gör de inte.
          </note>
          <note>
            Det vore i så fall fenomenalt fina exempel att referera till,
            men så är det inte. Det här funkar inte, fru statsråd!
          </note>
          <note>
            Till sist: Svenskar och invandrare ska ha samma möjligheter i
            vårt land, men det får de inte i dag.
          </note>
          <note>
            Statsrådet säger nu att Integrationsverket ska utveckla sina
            övertalningsförsök. Det här problemet uppstod inte i går utan
            har tillkommit under de senaste tio åren. När problemen blivit
            fokuserade kommer det bara att anslås mer pengar, men det funkar
            inte. Vi måste försöka få bättre lärare, dvs. lärare som vågar
            kritisera även politiker.
          </note>
          <note>
            Fru talman och fru statsråd! I dag visas i alltför stor omfattning
            från människor, politiker och tjänstemän en skriande brist på
            något som är viktigt i ett demokratiskt samhälle, nämligen civilkurage.
          </note>
          <note type="speaker">
            Anf. 5 MAGDA AYOUB (kd):
          </note>
          <note>
            Fru talman! Detta är första gången för mig.
          </note>
          <note>
            Jag vill ställa en fråga till statsrådet om flyktingmottagningen.
            Man får välja fritt, men man får inte information om att ifall
            man kommer till de stora städerna kanske man inte får den hjälp
            man kan behöva.
          </note>
          <note>
            Jag jobbar själv som tolk, och jag saknar information om vad
            åtgärder och insatser innebär just när man kommer till Sverige.
            Informationen ges snabbt.
          </note>
          <note>
            Man är villig att bo var som helst. Men efter ett tag kanske
            man vill komma därifrån. Då kanske man inte får möjligheterna.
          </note>
          <note>
            Det gläder mig att ni satsar på förskolan. Det har tidigare visat
            sig ge bra resultat. Men nu har denna satsning tagits bort. Har
            ni några åtgärder på gång?
          </note>
          <note type="speaker">
            Anf. 6 Statsrådet ULRICA MESSING (s):
          </note>
          <note>
            Fru talman! Sten Andersson sade att statsråd sällan vet vad de
            talar om därför att de inte bor i de områden de diskuterar. Denna
            gång slog Sten Andersson in en öppen dörr. Jag tar gärna den passningen.
          </note>
          <note>
            Jag bor i Gävle kommun i stadsdelen Sätra. Det är den stadsdel
            i vår kommun som har den största andelen flyktingar och invandrare.
            Vi har den högsta arbetslösheten, vi har det största socialbidragsberoendet
            och vi har den högsta segregationen - i Gävles mått mätt. Jag
            har mina ungar i grundskolan och barnomsorgen där. Jag bor granne
            med arbetslösa, flyktingar och invandrare. Jag vet vad jag talar
            om, Sten Andersson. Det skulle aldrig falla mig in att försöka
            begränsa deras möjligheter att välja den kommun de ska bo i. Jag
            tror inte att det är rätt sätt att öka integrationen i vårt samhälle.
            Vi kommer längre genom att samarbeta i fråga om attityder och
            lagar men också genom att nationellt dela på de bördor som är
            resultatet av en nationell politik - och det är flykting- och
            invandrarpolitiken. Det är fråga om nationella åtaganden som ibland
            slår hårdare mot en del bostadsområden och kommuner. Då får vi
            vara beredda att hjälpa till och försöka finansiera och stötta
            de områden, skolor eller arbetsförmedlingar som behöver vårt stöd
            och vår hjälp. Jag är beredd att diskutera ännu mer konstruktivt
            vad detta skulle kunna vara.
          </note>
          <note>
            Jag tycker inte att det gamla systemet med tvångsboende var bra.
            Jag vill inte tillbaka dit.
          </note>
          <note>
            Under de senaste tre åren har Malmö kommun inte tagit emot kommunplacerade
            via Integrationsverket. Ändå finns det flyktingar som har flyttat
            till Malmö kommun. De har valt boendeort själva.
          </note>
          <note>
            Det finns ett samarbete med Integrationsverket för kommunplaceringar.
            Vi förstår varandras situation.
          </note>
          <note>
            När det gäller de som har valt att flytta till Malmö själva,
            får vi bli bättre på det som Magda Ayoub tog upp i sin fråga,
            nämligen att fokusera på fördelarna med att välja mindre kommuner,
            fördelarna med att välja boendeform, att snabbt komma in i språkförskolor,
            men också att komma ut på arbetsmarknaden.
          </note>
          <note>
            Det finns i dag ett uppdrag till Integrationsverket att tillsammans
            med kommunerna fundera över hur vi bättre kan tala om fördelarna
            med att flytta till områden utanför de stora städerna.
          </note>
          <note>
            Jag tror att det är djupt mänskligt att människor väljer att
            flytta till nära anhöriga som de kan identifiera sig med och kanske
            är släkt med i storstäderna. Vi pratar ofta här i Sverige med
            lite nostalgi om de flera hundra år gamla svenskbyar som finns
            i USA. Vi tycker ibland att det har en viss charm att de fortfarande
            dansar kring midsommarstången, sjunger nationalsången och att
            de bär det svenska ursprunget med sig. Om vi tycker att det är
            charmigt där, borde det finnas någon charm av det också här för
            andra nationaliteter.
          </note>
          <note>
            Jag inser att detta ändå betyder en del problem.
          </note>
          <note>
            Integrationen slipar kanter mot varandra. Vi får lära oss att
            ta hänsyn till varandra. Men jag är inte beredd att tvångsflytta
            människor. Jag trodde inte heller att
          </note>
          <note>
            Sten Anderssons parti, som förespråkar ökad valfrihet, var det.
          </note>
          <note type="speaker">
            Anf. 7 STEN ANDERSSON (m):
          </note>
          <note>
            Fru talman! Inget parti är oskyldigt till det integrationspolitiska
            haveriet. Jag pratar som person, inte som partianhängare, i det
            här fallet. Det är bra att vi är tre stycken i riksdagen som bor
            i områden som liknar den verklighet vi ofta berömmer men som vi
            faktiskt sällan upplever.
          </note>
          <note>
            Fru statsråd! Det var väl lite överdrivet att prata om midsommarstången
            i vissa svenskbygder i USA.
          </note>
          <note>
            Jag skulle inte likna den situationen med den situation som råder
            i Sverige i dag. I samband med den stora utflyttningsvågen till
            USA fick faktiskt många människor jobb där. Problemet i Sverige
            i dag är det motsatta.
          </note>
          <note>
            Sedan var det frågan om kommunplacerade. Jag mår ibland lite
            illa över avsaknaden av civilkurage i den svenska debatten, man
            slår sig för bröstet för det som är politiskt korrekt. Jag vet
            många kommuner där ledande företrädare säger att de har tagit
            emot si och så många och att de har tagit sitt ansvar, trots att
            de vet att majoriteten som skulle ha placerats i deras kommun
            aldrig har kommit dit. De har kommit direkt till Malmö, Göteborg
            och Stockholm. Den uppblåsta attityden är felplacerad.
          </note>
          <note>
            Jag tror att de flesta asylsökande vid den svenska gränsen skulle
            svara ja på frågan om de vid asyl skulle vara beredda att under
            tre år, om de inte får jobb, stanna kvar i den kommun som svenska
            staten tycker är bäst för dem och även skulle vara bra för
          </note>
          <note>
            Sverige.
          </note>
          <note type="speaker">
            Anf. 8 Statsrådet ULRICA MESSING (s):
          </note>
          <note>
            Fru talman! Jag har argumenterat för de satsningar som nu görs
            i de utsatta bostadsområdena. Jag har också klart deklarerat att
            vi är beredda att ompröva de instrumenten regelbundet så att de
            bättre svarar mot den verklighet och de problem som ska lösas.
          </note>
          <note>
            Jag tror inte på att återgå till ett gammalt system med tvångsflyttning.
            Människors rätt att välja fritt är högre, bättre och större än
            så. Det betyder inte att jag blundar för en del praktiska problem.
            Men låt oss konstruktivt diskutera vad var och en av oss som politiker,
            som kommuninvånare och som medmänniska kan göra för att underlätta
            de problemen.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1999/2000:25 om proffsboxning i Sverige
          </note>
          <note type="speaker">
            Anf. 9 Statsrådet ULRICA MESSING (s):
          </note>
          <note>
            Fru talman! Sten Andersson har frågat mig vilka åtgärder jag
            är beredd att vidta för att upphäva förbudet mot proffsboxning
            i Sverige och för proffsboxare att träna i landet.
          </note>
          <note>
            Alltsedan lagen om förbud mot professionell boxning kom till
            år 1969 har det funnits en klar majoritet i riksdagen för ett
            fortsatt förbud mot proffsboxning.
          </note>
          <note>
            Samtidigt har stora förändringar skett i vårt samhälle under
            de senaste 30 åren, och vissa tidigare argument för ett förbud
            kan i dag ifrågasättas. Jag vill dock betona att det utredningsunderlag
            beträffande proffsboxningens medicinska skadeverkningar som låg
            till grund för beslutet om förbud år 1969 väger lika tungt i dag.
          </note>
          <note>
            Under senare år har många nya kampsporter kommit till vårt land,
            och dessa attraherar många ungdomar. De nya sporterna, i likhet
            med amatörboxningen, lägger stor vikt vid ett korrekt uppförande
            och respekt för motståndaren. Samtidigt innehåller de moment av
            sparkar och strypgrepp som i vissa fall såväl överträffar boxning
            i våldsamhet som strider mot god etik och moral.
          </note>
          <note>
            Regeringen anser att det är angeläget att få del av idrottsrörelsens
            uppfattning om frågor kring boxning och annan kampsport. Riksidrottsförbundet
            har därför fått i uppdrag att göra en kartläggning av förekomsten
            av nya kampsporter samt en värdering av i vilken utsträckning
            dessa riskerar att skada de organiserade kampsportförbundens anseende.
            Detta underlag från idrotten som ska lämnas under december 1999
            är centralt för att regeringen ska kunna pröva boxningens relation
            till övriga kampsporter och närmare överväga samhällets inställning
            till kampsport i allmänhet.
          </note>
          <note type="speaker">
            Anf. 10 STEN ANDERSSON (m):
          </note>
          <note>
            Fru talman! Jag medger att ämnena är lite skiftande, men så kan
            det bli, som man säger.
          </note>
          <note>
            Jag tycker att det var ett bra svar. Jag väntade mig faktiskt
            - som alltid i den här frågan - ett rakt nej, men det blev det
            inte, och jag förstår varför. I dag är det så att vi har en del
            sporter som är tillåtna, av vilka jag menar en del saknar berättigande,
            men det är inte min sak - det får den enskilde avgöra - men dessa
            sporter är i alla fall minst lika råa, och mindre kontrollerade,
            än proffsboxning skulle kunna vara i Sverige.
          </note>
          <note>
            Man har i dag proffsboxning i många länder. Att intresset är
            stort i Sverige kan vi se varje gång någon större boxningsmatch
            ska äga rum utomlands i allmänhet, och i synnerhet om det är så
            att någon svensk proffsboxare - för man kan inte förbjuda svenskar
            att vara proffsboxare utomlands - deltar i en sådan större match.
            Då är framför allt sportsidorna fyllda med reportage både före
            och efter matcherna.
          </note>
          <note>
            Jag inser väl för min del inte det helt smarta med boxning, men
            jag tycker ändå att den för många ungdomar är en väg att hamna
            rätt i livet. Det finns många sådana exempel. Man kan även hitta
            motsatsen; det är jag nog medveten om.
          </note>
          <note>
            Som jag ser det skulle svenska proffsboxningsregler kanske ha
            kunnat bli ett föredöme för andra.
          </note>
          <note>
            Man kunde t.ex. ha regler om att om man hade blivit nedslagen
            så fick det ta viss tid innan man fick lov att boxas igen. Där
            tror jag att vi skulle kunna göra en god insats - även om man
            inte ska överskatta Sveriges insatser.
          </note>
          <note>
            Till sist har jag bara en fråga i det här sammanhanget. Man får
            inte lov att idka proffsboxning i Sverige, och tydligen får inte
            heller en svensk - eller utländsk - proffsboxare träna boxning
            i Sverige. Så har jag uppfattat det. Men får man däremot lov att
            träna som en proffsboxare i Sverige? Det är en fråga jag skulle
            vilja ha utredd av statsrådet.
          </note>
          <note type="speaker">
            Anf. 11 PETER PEDERSEN (v):
          </note>
          <note>
            Fru talman! Boxningssporten har ju varit omdiskuterad i Sverige
            länge, kan man säga. 1913 kom ämnet upp första gången i Sverige,
            har jag läst i en doktorsavhandling i ämnet av Mats Hellspong.
            Som har sagts här trädde förbudet i kraft 1970, och det gäller
            alltså alla former av tävlings-, uppvisnings- och träningsboxning
            för professionella boxare. Är man alltså professionell boxare
            har man så att säga yrkesförbud i Sverige. De argument som anfördes
            vid beslutet var framför allt att det hade en förråande inverkan
            på publiken, befrämjande av osunda ekonomiska intressen och medicinska
            skäl.
          </note>
          <note>
            Jag uppfattade nu att statsrådet Messing var inne på att det
            har hänt en hel del sedan 1970, vilket man kan hålla med om. T.ex.
            var det runt 1970 i princip omöjligt att kunna se någon form av
            proffsboxning på
          </note>
          <note>
            TV. När Ingemar Johansson blev världsmästare i tungviktsboxning
            1959 kunde man inte ens sända det i svensk radio, utan man fick
            sända det via Radio
          </note>
          <note>
            Luxemburg osv. I dag kan man i princip varje dag om man så önskar
            se på proffsboxning i alla de kabeloch satellitkanaler som visar
            det, så det argumentet har ju fallit bort. Eller anser statsrådet
            att det så att säga är mer förråande att titta på boxning i verkligheten
            än att titta på det i TV?
          </note>
          <note>
            När det gäller osunda ekonomiska intressen kan konstateras att
            det finns och har funnits inom proffsboxningens värld, precis
            som inom alla andra idrotter eller verksamheter i samhället där
            stora pengar är satta på spel.
          </note>
          <note>
            En annan sak man kan säga är att förbudet mot proffsboxning inte
            har varit så väldigt effektivt. I dag har vi, beroende på hur
            man räknar, över 20 svenska proffsboxare. Det enda förbudet leder
            till är alltså att de inte kan tävla eller träna på hemmaplan.
            De måste alltid åka utomlands i något slags ofrivillig landsflykt
            under tiden de tränar och ska tävla och möter alltid sina motståndare
            på bortaplan, vilket många bedömer som en klar nackdel för de
            svenska boxarna och något som faktiskt kan leda till ökad skaderisk
            i stället för minskad, som ju var själva tanken med förbudet.
          </note>
          <note>
            När det gäller de medicinska skälen, som jag uppfattade att statsrådet
            också anförde, hävdar många att argumenten var ganska vaga och
            tunna när beslutet togs. Det var framför allt etiska skäl, alltså
            att det är oetiskt att tillåta en sport där man slår på varandra.
          </note>
          <note>
            Då skulle jag vilja veta om statsrådet har någon uppfattning
            om detta: Vilken är den kvalitativa skillnaden mellan amatör-
            och proffsboxning? För mig som har sett väldigt många matcher,
            både mellan amatörer och proffs, är det exakt samma sport i det
            här avseendet -
          </note>
          <note>
            fast det är inga pengar med i amatörboxningen.
          </note>
          <note>
            Jag välkomnar en undersökning via Riksidrottsförbundet så att
            boxningen värderas på ett jämlikt sätt med övriga kampsporter.
          </note>
          <note>
            Jag skulle vilja avsluta med att efterlysa statsrådets bedömning
            av de argument som framförs i en motion som kommer upp till debatt
            den 25 november i kammaren. Den går ut på att om vi i Sverige
            har rätt att förbjuda proffsboxning så har vi också, enligt mig
            och Svenska Boxningsförbundet, full möjlighet att sätta upp egna
            regler för vilka regler som ska gälla för att vi ska tillåta svensk
            proffsboxning. Det kan vara en rad åtgärder, t.ex. maximalt antal
            matcher, maximalt antal ronder, bättre utbildning av domare osv.
          </note>
          <note>
            och omfatta samma regler som man har när det gäller läkarundersökningar
            m.m. inom amatörboxningen.
          </note>
          <note>
            För att anknyta lite grann till den tidigare interpellationsdebatten
            konstaterar jag också att väldigt många av de svenska boxare som
            har kommit fram, både som amatörer och som proffs, sedan 1970
            har sin bakgrund i andra länder, och jag anser att boxningen är
            ett föredöme bland de olika idrotterna när det gäller att fostra
            och ta fram produkter som sedan blir föredömen för andra, både
            svenskar och nya svenskar.
          </note>
          <note type="speaker">
            Anf. 12 Statsrådet ULRICA MESSING (s):
          </note>
          <note>
            Fru talman! Både Sten Andersson och Peter Pedersen pekar på just
            idrottens viktiga roll som fostrare. Jag tror att vi kan dela
            den uppfattningen. Det är många unga som både inom boxningen,
            inom andra kampsporter och inom resten av idrottsvärlden självklart
            har haft stor nytta av sitt ledarskap och sin kamratanda. Jag
            är mån om att den utvecklingen också ska fortsätta.
          </note>
          <note>
            I dag är det, såvitt jag vet, fortfarande fem länder i världen
            som har förbud mot proffsboxning. Precis som Peter Pedersen var
            inne på har vi fler proffsboxare i Sverige i dag än vad vi hade
            då förbudet infördes.
          </note>
          <note>
            Proffsboxare får träna i Sverige, under de regler som gäller
            för amatörboxningen.
          </note>
          <note>
            Vilka argument tycker jag då fortfarande är tunga för att försvara
            och bevara förbudet? Ja, av de tre argument som framfördes i den
            utredning som läkarna stod för inför införandet av förbudet tycker
            jag att det är de medicinska som i så fall väger tungt i dag.
          </note>
          <note>
            Vi har självklart påverkats av den tid och det informationsflöde
            som vi nu lever i.
          </note>
          <note>
            Det finns skillnader mellan proffsboxning och amatörboxning.
            Den tydligaste skillnaden är ju att proffsboxare har tunnare handskar
            och mindre skydd, men man går också längre ronder och har ofta
            tränat under längre tid innan man blir proffsboxare än man har
            gjort som amatörboxare. Den utredning som låg till grund när man
            införde förbudet och som tittade på de medicinska aspekterna säger
            att det inte alltid är farligast att få en knockout på en match.
            Det är farligt i sig, men inte bara det, utan det är antalet slag
            som man får mot huvudet, där varje slag i sig innebär en rubbning
            eller en skakning på hjärnan. Vilka konsekvenserna av det är exakt
            vet jag inte, eftersom någon stor ny undersökning inte har gjorts
            sedan förbudet infördes.
          </note>
          <note>
            Jag tycker att det är viktigt att lyssna på vad idrotten själv
            säger och ställa förbudet mot proffsboxning i relation till det
            som har hänt när nya kampsporter har utvecklats, och jag kommer
            att avvakta de synpunkter som Riksidrottsförbundet återkommer
            med. Jag vill också säga att deras uppdrag gäller att lyssna på
            både den organiserade idrotten och den oorganiserade idrotten.
          </note>
          <note>
            Det är kanske möjligt att också införa nationella regler för
            proffsboxning i vårt land, t.ex. krav på datortomografi före eller
            efter matcher och tätare läkarkontroller. Det är möjligt. Det
            har jag inte tittat på, utan jag har börjat med att lyssna på
            vad idrotten själv tycker om det förbud som infördes och att sätta
            det i relation till de nya kampsporter som har vuxit fram nu.
            För mig är det tyngsta argumentet de medicinska skäl som fanns
            1969 och som fortfarande, menar jag, är viktiga i dag.
          </note>
          <note type="speaker">
            Anf. 13 STEN ANDERSSON (m):
          </note>
          <note>
            Fru talman! På min fråga svarar statsrådet lite kluvet att en
            proffsboxare får lov att träna i Sverige.
          </note>
          <note>
            Men hur fungerar det enligt amatörboxningens regler? Om en proffsboxare
            löper en mil under en träningsrunda och en amatör kanske fyra
            kilometer, begår då proffsboxaren lagbrott när han springer mer
            än fyra kilometer eller kanske tränar 15 rundor i sträck? Att
            man springer 15 rundor händer ibland i samband med framför allt
            tungviktsmatcher vid proffsboxning. Är det sådana regler är det
            bara att dra ett stort sträck över dem, för det fungerar alltså
            inte.
          </note>
          <note>
            Man fattade beslutet en gång med tanke på att det kunde ha förråande
            inverkan på den tiden. Det räcker att se på video och TV för att
            konstatera att det förråandet inte behöver diskuteras.
          </note>
          <note>
            Förra veckan handlade programmet Reportrarna om ungdomsbrottslighet
            i Malmö. Det var fokuserat till Rosengård, där problemen är rätt
            så stora. Där var en afrikan som kallades för Dallas, en gentleman
            i 60-
          </note>
          <note>
            årsåldern. Han var boxningstränare för unga pojkar.
          </note>
          <note>
            Han var ett föredöme för dem. Kan han få in dem på rätt bana
            och det sedan skulle visa sig att någon av pojkarna är så pass
            duktig att han kan få framgång som proffsboxare, då tycker jag
            att han ska få lov att visa sina kunskaper och färdigheter i Sverige
            och inte behöva, som Peter Pedersen sade, gå i landsflykt för
            att utöva sitt yrke som han i det läget bevisligen är skicklig
            i.
          </note>
          <note type="speaker">
            Anf. 14 PETER PEDERSEN (v):
          </note>
          <note>
            Fru talman! Jag vill ganska bestämt och med i princip hundraprocentig
            säkerhet påstå att en svensk proffsboxare inte får träna boxning
            i Sverige i den meningen att man t.ex. utövar sparringträning.
            Man kan hoppa hopprep och springa hur långt man vill, men man
            får inte sparra mot någon motståndare, proffs eller amatör. Dessutom
            är det så att om man en gång blivit proffs och fått betalt för
            att utöva sitt yrke kan man inte ångra sig och återgå till att
            bli amatör igen. Då är karriären slut om man försöker välja den
            vägen.
          </note>
          <note>
            Det pågår, som statsrådet mycket riktigt tog upp, en debatt om
            vad som är farligast: är det att få ett hårt slag eller många
            hårda slag. Då kan man konstatera att även om amatörboxarna boxar
            kortare matcher, två minuter gånger tre brukar det vara, så boxar
            de många fler matcher per år än vad en proffsboxare gör.
          </note>
          <note>
            Lägger man ihop det är jag nästan säker på att en amatörboxare
            i regel boxar fler ronder och också får fler slag än en proffsboxare.
            Det bör t.ex. tas upp till en ny analys. Skydden i amatörboxning
            hjälper inte speciellt mycket mot huvudskadorna, däremot kan tjockare
            handskar göra det. Det är en sådan grej som man skulle kunna kräva
            för att vi ska tillåta svensk proffsboxning.
          </note>
          <note>
            Jag tycker att den här debatten visar på en delvis ny attityd.
            Jag hoppas att när vi får en längre debatt i denna fråga - jag
            tror det blir den 25 november - vi kan få en ytterligare fördjupning
            och kanske kan komma fram till att inte ha rädslan och oviljan
            att utreda den här företeelsen sedd i dagens verklighet, inte
            som den såg ut 1970.
          </note>
          <note type="speaker">
            Anf. 15 Statsrådet ULRICA MESSING (s):
          </note>
          <note>
            Fru talman! Jag tror nästan att Peter Pedersen hjälpte mig att
            svara på Sten Anderssons fråga. Det är inte reglerat i lag hur
            långt man får springa på träning. Det är inte fråga om den typen
            av nivå, däremot om vilka skydd som krävs och enligt vilka regler
            som man vinner en match. Där är en skillnad mellan amatörboxning
            och proffsboxning. Det kanske är möjligt att titta vidare på hur
            man skulle kunna införa en ny form av reglering för proffsboxning
            också i
          </note>
          <note>
            Sverige. Man behöver inte alltid anamma allt som alla andra länder
            gör. Låt oss vänta i den frågan.
          </note>
          <note>
            Jag kommer att avvakta idrottsrörelsens egna synpunkter på hur
            den ser på proffsboxningsförbudet i relation till andra kampsporter.
            Under tiden är jag övertygad om att de proffsboxare som vi har
            i vårt land självklart är förebilder för de unga som i dag väljer
            att organisera sig inom boxningen, precis som andra elitidrottsmän
            och elitidrottskvinnor. Efter att ha träffat Paolo Roberto har
            jag en känsla av att han fortfarande tycker att han är otroligt
            svensk och stolt över att kunna boxa i andra länder. Jag vet att
            han tränar väldigt aktivt i Sverige, trots att hans proffskarriär
            utgår från ett annat land.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1999/2000:18 om beskattning av utlandssvenskar
          </note>
          <note>
            Anf. 16 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Carl Fredrik Graf har frågat mig om vilka åtgärder
            jag avser att vidta för att svenskar som är bosatta utomlands
            får möjlighet att fullgöra sin skattskyldighet på ett smidigt
            sätt, utan att behöva betala skatt i två länder och först i efterhand
            få tillbaka en viss del av skatten.
          </note>
          <note>
            Lagen om särskild inkomstskatt för utomlands bosatta (SINK) ska
            tillämpas av myndigheter och domstolar. Om en skattskyldig är
            missnöjd med det sätt på vilket lagen tillämpas av en myndighet
            kan frågan överklagas. Jag kan därför inte uttala mig om myndighetens
            tillämpning av lagen.
          </note>
          <note>
            När det gäller Sveriges dubbelbeskattningsavtal med Spanien så
            innehåller det - precis som alla dubbelbeskattningsavtal - vissa
            kompromisser som är ett resultat av att de avtalsslutande staterna
            har olika utgångspunkter och gjort olika prioriteringar vid avtalsförhandlingen.
            För Sveriges del hade vi gärna sett en annan reglering när det
            gäller beskattningen av pensioner som betalas från den ena staten
            till mottagare i den andra staten. Den nuvarande ordningen är
            en eftergift som Sverige gjort till Spanien.
          </note>
          <note>
            Enligt dubbelbeskattningsavtalet får livräntor, bl.a. utbetalning
            på en privat pensionsförsäkring, och
          </note>
          <note>
            ATP som betalas från Sverige till mottagare med hemvist i Spanien
            beskattas i Sverige. Om mottagaren är begränsat skattskyldig i
            Sverige sker beskattning enligt den s.k. SINK-lagstiftningen,
            den som jag talade nyss om. Skatteuttaget är 25 % av livräntans
            eller pensionens belopp. Folkpension är däremot skattefri. Även
            Spanien som hemviststat har rätt enligt avtalet att beskatta sådan
            livränta och pension.
          </note>
          <note>
            Det vanliga sättet att undanröja denna dubbelbeskattning vore
            att Spanien som hemviststat medger avräkning av den svenska skatten
            emot spansk skatt. Det hade då varit tillräckligt om den skattskyldige
            hade betalat in eventuell mellanskillnad mellan den svenska och
            spanska skatten till spanska skattemyndigheter. Den skattskyldige
            hade då inte under någon tid behövt ligga ute med skatten i båda
            länderna.
          </note>
          <note>
            Tyvärr var detta en ordning som Spanien inte kunde acceptera.
            De insisterade på att få den primära beskattningsrätten till denna
            typ av livräntor och pensioner. Som en eftergift gick Sverige
            med på att medge avräkning av den spanska skatten emot svensk
            skatt, s.k. omvänd avräkning. Problemet med denna ordning är att
            den spanska skatten är okänd då den svenska skatten dras, dvs.
            vid utbetalningen av livräntan eller pensionen. Svensk skatt återbetalas
            så snart den skattskyldige till svensk skattemyndighet redovisat
            hur stor spansk skatt som betalats på den aktuella livräntan eller
            pensionen.
          </note>
          <note>
            Jag är fullt medveten om att detta system inte är det enklaste
            att hantera för de berörda. För många pensionärer, framför allt
            de som lever på små pensioner, är det naturligtvis besvärligt
            att tvingas ligga ute med skatt i två länder under en tid. Ordningen
            med
          </note>
          <note>
            Spanien infördes 1975. Det är vår policy sedan många år tillbaka
            att inte ta in bestämmelser av detta slag i dubbelbeskattningsavtal.
            Omvänd avräkning förekommer endast i några få dubbelbeskattningsavtal.
          </note>
          <note>
            Till Finansdepartementet har inkommit framställningar om ändringar
            i den nuvarande ordningen. Det är emellertid förenat med svårigheter
            att genom ensidig lagstiftning komma till rätta med ett problem
            som är resultatet av en bilateral kompromiss som Sverige gjort
            med ett annat land. Detta gäller i synnerhet som ordningen följer
            av en svensk eftergift vid avtalsförhandlingarna. Vi har aldrig
            eftersträvat denna ordning. Jag kan i dag inte se hur en tillfredsställande
            lösning på denna fråga ska kunna åstadkommas utan ett alltför
            stort ingrepp i det befintliga regelsystemet.
          </note>
          <note type="speaker">
            Anf. 17 CARL FREDRIK GRAF (m):
          </note>
          <note>
            Fru talman! Tack, finansministern, för svaret. I
          </note>
          <note>
            svaret ges en del besked i de här frågorna.
          </note>
          <note>
            Jag vill börja med att ta upp den första delen, där finansministern
            förmodligen tänker på frågan om intyg, dvs. att svenska skattemyndigheter
            kräver ett intyg, som den skattskyldige som flyttat till Spanien
            ska visa upp, på att vederbörande faktiskt har flyttat till Spanien.
            Då säger finansministern att han inte kan uttala sig om myndigheternas
            tillämpning av lagen.
          </note>
          <note>
            Jag får då formulera följdfrågan så här: Om nu ett antal skattskyldiga
            överklagar nuvarande lagstiftning och får rätt i länsrätt och
            kammarrätt och det händer vid upprepade tillfällen, borde inte
            finansministern då fundera över en förändring av lagstiftningen,
            för den dömande instansen tolkar tydligen lagen på ett annat sätt
            än vad regeringen en gång gjorde i den här frågan? Det är den
            första frågan när det gäller intyget.
          </note>
          <note>
            Sedan kommer vi in på de praktiska problemen med att man får
            betala skatt på två ställen och att det då sker en avräkning.
            Svaret på interpellationen mynnar ut i att finansministern förstår
            problemet, men att han inte har någon lösning på det. Vi måste
            dock försöka att anlägga någon sorts medborgarperspektiv på detta.
            Ett antal människor råkar ju ut för att de måste ligga ute med
            sina pengar därför att de måste betala skatt i två länder samtidigt.
            Vore det inte då aktuellt att diskutera att avstå från SINK-
          </note>
          <note>
            lagstiftningen och konstatera att dessa personer är utflyttade?
            De bor i Spanien och de fullgör sin skattskyldighet i Spanien.
          </note>
          <note>
            Det kommer att träffas ett avtal mellan Sverige och Spanien om
            ett utökat informationsutbyte, och det gäller en rad skatteförhållanden.
            Mot bakgrund av detta nya inslag behöver finansministern förmodligen
            inte vara orolig för att dessa pensioner kommer att beskattas
            i Spanien. Det var min andra fråga.
          </note>
          <note>
            Den tredje frågan är: Hur ser finansministern på det lite udda
            förhållandet att en person som har flyttat till ett annat land
            fortfarande ska skatta i Sverige?
          </note>
          <note>
            Vilken motprestation erbjuder den svenska staten till de medborgare
            som har flyttat till ett annat land och som skattar för en del
            av sin inkomst i Sverige, men som faktiskt bor utomlands?
          </note>
          <note>
            I andra nordiska länder har man löst problemet på ett annat sätt.
            Den fjärde frågan blir då: Har finansministern för avsikt att
            studera erfarenheterna från de andra länderna för att kunna dra
            några slutsatser om eventuella förändringar i svensk lagstiftning?
          </note>
          <note>
            Man ska inte ställa alltför många frågor, för då säger finansministern
            att han inte har tid att svara på dem, men jag ska välvilligt
            ställa min tid till förfogande i den här interpellationsdebatten.
            Men vilket besked är det som ska lämnas till de numera tusentals
            svenskar som bor i Spanien? Kommer finansministern att jobba vidare
            med denna fråga, eller konstaterar han att detta är för svårt
            och att man inte kan göra någonting åt saken?
          </note>
          <note>
            Anf. 18 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Om en i utlandet boende person erhåller lön eller
            pension från Sverige på grund av arbete som utförs i Sverige föreligger
            alltså skattskyldighet i Sverige, enligt en särskild lagstiftning.
            Skälet till att Sverige och flertalet andra länder håller fast
            vid detta beskattningsanspråk är att pensionerna finansieras från
            Sverige. I motsats till Carl Fredrik Graf är jag mera mån om svenska
            statens skatteintäkter än vad han är.
          </note>
          <note>
            Jag konstaterar också att flertalet länder tar ut skatt på pensioner
            som betalas till icke bosatta i landet. Inom Norden är det Sverige,
            Danmark och Finland som håller hårt på denna princip och inte
            är beredda att göra avsteg från den i ett dubbelbeskattningsavtal.
          </note>
          <note>
            Jag tycker att det är viktigt att vi håller fast vid en princip,
            och vi kan naturligtvis inte ensidigt upphäva ett dubbelbeskattningsavtal.
            Jag har redogjort för att vi från svensk sida gärna hade sett
            en smidigare tilllämpning av det här systemet, men det har inte
            varit möjligt genom det dubbelbeskattningsavtal som vi har med
            Spanien. Framtiden får utvisa om det vid en revidering kan bli
            möjligt att få till stånd en bättre tingens ordning.
          </note>
          <note>
            Jag vill upprepa det som jag sade tidigare, att jag inte vill
            ge mig in i någon bedömning av myndigheters hantering av den här
            typen av fall. Det kan föreligga olika omständigheter i olika
            fall, och därför vore det fel av mig att göra en bedömning och
            dra slutsatser av de enskilda fall som har avgjorts av olika myndigheter.
          </note>
          <note>
            Huvudprincipen är naturligtvis att om man är angelägen om svenska
            statens skatteinkomster kan man inte - som interpellanten vill
            - vara lättsinnig och efterskänka varje form av skatter och säga
            att vi från
          </note>
          <note>
            Sverige, bara för att det är krångligt, inte längre gör några
            anspråk på skatt, allrahelst som pensionerna trots allt grundar
            sig på utbetalning från Sverige.
          </note>
          <note>
            Sverige har då ett intresse av att tillämpa systemet fullt ut
            och att inte ge upp sin del av dubbelbeskattningsavtalet.
          </note>
          <note type="speaker">
            Anf. 19 CARL FREDRIK GRAF (m):
          </note>
          <note>
            Fru talman! Detta inlägg från finansministern var ju väldigt
            avslöjande. Den saknade varje form av medborgarperspektiv. Det
            anslaget som finansministern har är att det är omsorgen om statens
            finanser som det handlar om. Det faktum att ett antal människor
            får betala skatt i två länder och sedan genom ett krångligt förfarande
            göra en avräkning bekymrar inte finansministern, men det gör mig
            bekymrad.
          </note>
          <note>
            Jag återgår då till min första fråga om intyget. Jag frågade
            rent allmänt: Om det nu är så att svenska domstolar dömer på ett
            annat sätt än lagstiftaren från början hade tänkt sig, finns det
            då inte anledning för lagstiftaren att fundera över hur det kunde
            bli på det sättet? Det finns kanske anledning att analysera och
            förtydliga denna lagstiftning. Det är en allmän fråga som jag
            nog tycker att finansministern har anledning att ha synpunkter
            på.
          </note>
          <note>
            Finansministern sade att pensionerna utbetalas från Sverige.
            Jag tror att vi måste bredda vår syn på detta i takt med att människor
            i en helt annan utsträckning än tidigare kommer att öka sin rörlighet,
            både inom EU-länderna och i länder utanför den europeiska unionen
            i framtiden. Dessa individer har ju trots allt tjänat in sin pension.
            Det väsentliga är att den beskattas, och då tycker jag att det
            är rimligt att man i den uppkomna situationen kan fundera över
            om det inte är lämpligt att låta beskattningen ske i det nya hemlandet.
          </note>
          <note>
            Skattenivåerna i Spanien är inte dramatiskt lägre än vad de är
            i Sverige. Därför behöver man inte vara orolig för att dessa personer
            skulle hamna i en skattemässigt gynnsammare situation än andra
            svenskar, om det nu är det som finansministern är orolig för.
          </note>
          <note>
            Men det viktiga är ändå: Vad avser finansministern att lämna
            för besked på de skrivelser som enligt svaret har kommit in? Är
            det att man låter frågan passera utan åtgärd, eller att man på
            olika sätt kommer att lämna förslag som innebär att svenska medborgare
            inte ska behöva ligga ute med pengar en viss tid när de betalar
            skatt i två länder?
          </note>
          <note>
            Anf. 20 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! I motsats till Carl Fredrik Graf är jag angelägen
            om att ta ansvar för alla svenska medborgare och för alla svenska
            skattebetalare och inte bara låta någras intressen vara avgörande.
            Jag tycker att det är ganska avslöjande när Graf säger att eftersom
            det inte är så stor skillnad på skattesatserna mellan
          </note>
          <note>
            Spanien och Sverige, kan skatteinkomsterna gott tillfalla Spanien.
            Jag trodde att vi, inte minst i denna kammare, hade ett ansvar
            för landets medborgare och därmed också för landets skattebetalare
            och ekonomi.
          </note>
          <note>
            Nu tycks det plötsligt vara mera Spaniens ekonomi som Graf ägnar
            sitt intresse åt och inte svensk ekonomi.
          </note>
          <note>
            Jag har redovisat att det dubbelbeskattningsavtal som vi har
            innehåller en del oformligheter som vi från svensk sida inte hade
            önskat, men eftersom ett dubbelbeskattningsavtal per definition
            förutsätter två parters samtycke har vi tvingats att göra en del
            kompromisser, och vi kan inte ensidigt ändra i ett sådant dubbelbeskattningsavtal.
            Jag antar att Graf inte heller vill göra gällande att vi ensidigt
            skulle göra en sådan ändring.
          </note>
          <note>
            Då verkar det något uppgivet från Grafs sida när han säger att
            den svenska staten borde avstå från anspråk därför att den spanska
            staten ställer krav på att det ska vara krångligt. Då får i stället
            alla inkomster gå till Spanien. Jag tycker att det verkar utomordentligt
            uppgivet. Dessutom är det ganska föraktfullt mot alla de svenska
            medborgare och skattebetalare som i det fallet skulle få stå för
            mellanskillnaden.
          </note>
          <note type="speaker">
            Anf. 21 CARL FREDRIK GRAF (m):
          </note>
          <note>
            Fru talman! Det som är uppgivet är trots allt att finansministern
            inte har något besked till de pensionärer som är berörda. Jag
            har självfallet inte någon omsorg om spansk ekonomi. Det där är
            bara ett sätt att här i debatten gå runt kärnfrågan hur man skulle
            ändra på detta.
          </note>
          <note>
            Jag anser fortfarande att den pension som man har tjänat in under
            den tid som man har arbetat ska man ha rätt att få ut på ett rimligt
            sätt. En enskild medborgare ska inte behöva lida av det förhållandet
            att två stater inte har kunnat komma överens och inte har kunnat
            hitta en vettig administrativ rutin för hur dessa skatter ska
            tas in. Då är det i första hand den svenska regeringens uppgift
            att å dessa medborgares vägnar försöka hitta en lösning som gör
            att problemet undanröjs.
          </note>
          <note>
            Fru talman! Avslutningsvis tolkar jag tyvärr detta som att finansministern
            inte har för avsikt att gå vidare med denna fråga. Jag beklagar
            det. Jag hade önskat ett besked om att finansministern avsåg att
            ta upp förnyade diskussioner med Spanien för att man ömsesidigt
            skulle ha kunnat förändra dubbelbeskattningsavtalet, eller alternativt
            att man skulle ha skaffat sig en annan inställning när det gäller
            lagen om statlig inkomstskatt för utomlands bosatta.
          </note>
          <note>
            Anf. 22 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag noterar till sist att Carl Fredrik
          </note>
          <note>
            Graf verkar helt ointresserad av vilken typ av skatteinkomster
            som den svenska staten kan få genom ett dubbelbeskattningsavtal.
            Ett dubbelbeskattningsavtal ska ju reglera möjligheterna för båda
            länderna att tillvarata sina intressen. Graf lägger sig platt
            för den ena parten och säger att om det är krångligt så får väl
            den svenska staten avstå från sina anspråk och så får den andra
            staten ta hem hela vinsten, dvs. hela skatteintäkten.
          </note>
          <note>
            Jag tycker att det är ett synsätt som inte visar någon stor respekt
            varken för svenska skattebetalare eller för den svenska statens
            ekonomi.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1999/2000:26 om fastighetsskatten
          </note>
          <note>
            Anf. 23 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Carl Fredrik Graf har frågat mig vilken strategi
            regeringen har när det gäller fastighetsbeskattning både på kort
            och på lång sikt samt om jag avser att låta de nya omräkningstalen
            slå igenom fullt ut år 2001.
          </note>
          <note>
            Det finns för närvarande två utredningar som sysslar med frågor
            på fastighetsbeskattningens område, nämligen Fastighetstaxeringsutredningen
            och
          </note>
          <note>
            Fastighetsbeskattningskommittén. Båda utredningarna kommer att
            avslutas så att det kommer att vara möjligt att ta ställning till
            deras olika förslag under nästa år. Innan dess är jag inte beredd
            att uttala mig om hur den framtida fastighetsbeskattningen ska
            utformas. Detta gäller också frågan om omräkningstalen för år
            2001.
          </note>
          <note>
            Eventuella åtgärder på fastighetsbeskattningens område måste
            också ställas i relation till de aviseringar och förslag om inkomstskattesänkningar
            som regeringen redovisat i budgetpropositionen för år 2000.
          </note>
          <note>
            Jag har nyligen svarat på liknande frågor ett stort antal gånger
            här i kammaren.
          </note>
          <note type="speaker">
            Anf. 24 CARL FREDRIK GRAF (m):
          </note>
          <note>
            Fru talman! I går träffade jag en komvuxklass hemma i Halmstad,
            och vi talade om politikerrollen och arbetet i riksdagen. Vi förde
            en diskussion kring demokratifrågor och andra saker. Det var en
            mycket spännande diskussion vi hade i den klassen. Jag frågade
            vilka krav som de tyckte var de viktigaste att kunna ställa på
            politiker, och det som flera genomgående sade var detta: Vi vill
            ha mer av raka besked och klara ställningstaganden, så att vi
            vet var politikerna finns i debatten.
          </note>
          <note>
            Fru talman! När jag fick det här interpellationssvaret till min
            bostad på telefax var jag tvungen att ringa kammarkansliet och
            fråga var sidan 2 fanns.
          </note>
          <note>
            Svaret var så kort och intetsägande att jag trodde att det fattades
            något. Men jag fick beskedet att det inte var mer än det som finansministern
            nu har läst upp.
          </note>
          <note>
            Det gör mig orolig, men inte bara mig. Det är många människor
            runtom i landet som är oroliga för hur utvecklingen av fastighetsbeskattningen
            ska slå.
          </note>
          <note>
            Många lever på marginalen och kan konstatera att skattekostnaden
            för boendet är väldigt hög och riskerar att bli ännu högre. Regeringens
            besked uteblir.
          </note>
          <note>
            Jag frågade i min interpellation om strategi, och det skulle
            möjligen kunna jämföras med tillvägagångssätt eller planläggning.
            Svaret är "vänta och se".
          </note>
          <note>
            Samma "strategi" valde regeringen när det gäller reavinstreglerna
            för fastighetsbeskattning. Vi väntade och väntade och väntade,
            och sedan kom budgetpropositionen i höst och man sade att det
            inte blir någonting. Möjligen skulle jag vid sidan av detta kunna
            säga att det i utskottet i dag uppmärksammades att det inte blir
            något förslag "nu" just när det gäller reavinstreglerna. Det lilla
            ordet "nu" kan alltid väcka intresse. Blir det någon annan gång,
            eller är övergångsreglerna när det gäller reavinstbeskattningen
            nu avklarade en gång för alla och vi har bara en huvudregel?
          </note>
          <note>
            Min fråga är: När är finansministern beredd att ta en seriös
            diskussion om fastighetsbeskattningen? Är det när utredningarna
            är klara, och är det i så fall nästa höst, år 2000? Det innebär
            att många människor kommer att få sväva i ovisshet i över ett
            år om hur omräkningstalen kommer att slå igenom och de förväntade
            höjda basvärdena som blir följden av småhustaxeringen år 2002
            - för övrigt mitt i valrörelsen.
          </note>
          <note>
            Människor har anledning att vara oroliga, eftersom det i finansministerns
            egen budget står att det blir skattehöjningar på ca 6,6 miljarder
            kronor.
          </note>
          <note>
            Basvärdena för småhus är då inte medtagna år 2001.
          </note>
          <note>
            Min fråga är: När kommer utredningarna att vara klara? När är
            finansministern äntligen beredd att ta en seriös debatt om de
            här sakerna? Eller ska vi bordlägga all debatt till hösten nästa
            år?
          </note>
          <note>
            En annan delfråga när det gäller fastighetsbeskattningen är:
            Ska man betala förmögenhetsskatt på fastigheten? Varför ska i
            så fall gifta par behandlas hårdare ur skattesynpunkt än de som
            sammanbor? Det här hänger samman med att taxeringsvärdena i dag
            är så höga att man kommer över gränsen för förmögenhetsbeskattning.
            Om man samtidigt har en obelånad villa, vilket kan vara fallet
            om man har haft den under lång tid, uppstår denna ofullkomlighet.
            Här finns alltså en rad punkter där finansministern borde agera
            omgående för att kunna lämna besked till människor.
          </note>
          <note>
            Det är väl så, som i den förra frågan, att socialdemokraterna
            inte har ett medborgarperspektiv på fastighetsbeskattning utan
            ser i första hand till statens intäkter och gör ingen analys av
            hur de höjda skatterna slår på familjenivå. I sina kalkyler räknar
            man bara med vilka förändringarna blir för statsbudgeten.
          </note>
          <note>
            Jag tycker att detta är beklagligt. Jag hoppas att vi här i dag,
            finansministern, ska kunna föra en debatt som visar att regeringen
            har intresse för den här frågan, vilket många medborgare har.
          </note>
          <note type="speaker">
            Anf. 25 CARL ERIK HEDLUND (m):
          </note>
          <note>
            Fru talman! När jag läste finansministerns svar på
          </note>
          <note>
            Carl Fredrik Grafs interpellation slog det mig att det var i
            kortaste laget. Nu säger finansministern att den här frågan har
            diskuterats flera gånger tidigare och att det inte finns så mycket
            nytt att säga.
          </note>
          <note>
            Jag har då en fråga: Har finansministern inte tagit något som
            helst intryck av att stora delar av Sveriges befolkning hyser
            en stor oro inför framtiden? Man ser att fastighetsskatten stiger.
            Det finns många äldre personer som har sparat och amorterat på
            sina hus.
          </note>
          <note>
            Om de råkar bo i attraktiva lägen ser de nu hur fastighetstaxeringen
            stiger. De har knappt råd att bo kvar, som de har planerat, utan
            tvingas flytta.
          </note>
          <note>
            När det gäller näringslivet brukar man säga att det ska vara
            fasta och klara spelregler. Det är någonting som alla svenskar
            måste ha när det gäller att kunna planera för sin framtid. Har
            finansministern inte tagit intryck av de demonstrationer som har
            förekommit på
          </note>
          <note>
            Mynttorget under flera år, där vittnen har berättat hur svårt
            det är?
          </note>
          <note>
            Jag har två konkreta frågor till finansministern.
          </note>
          <note>
            Den ena gäller den grundprincip som vi har när det gäller beskattning,
            nämligen att vi ska ha skatt efter betalningsförmåga. Jag skulle
            gärna vilja att finansministern här i kammaren förklarar hur denna
            princip tillämpas när det gäller fastighetsbeskattningen. Vilken
            betalningsförmåga genereras från fastighetsbeskattningen?
          </note>
          <note>
            Den andra frågan är direkt kopplad till finansministerns svar
            på Carl Fredrik Grafs interpellation. Det gäller Fastighetsbeskattningskommittén,
            som finansministern åberopade. I direktiven till den sägs det
            klart att utredningen ska pröva olika förändringar av fastighetsskatteuttaget
            inom ett totalt sett oförändrat skatteuttag. Det är alltså en
            form av nollsummespel;
          </note>
          <note>
            vi flyttar från det ena till det andra. Hur stämmer detta med
            de beräkningar som Carl Fredrik Graf har refererat, att skatten
            med oförändrade regler men med högre taxeringsvärde ska kunna
            ge så mycket som
          </note>
          <note>
            4,9 miljarder redan år 2001?
          </note>
          <note>
            Anf. 26 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Av svaret att döma verkar det som om finansministern
            inte vill ha en debatt i den här frågan.
          </note>
          <note>
            Det är inte ovanligt när det gäller känsliga frågor för socialdemokraterna.
            Jag hoppas att det jag säger nu är fel och att vi får en bra debatt
            här i dag.
          </note>
          <note>
            Det är viktigt, eftersom den här frågan berör alla medborgare
            i Sverige - såvida man inte bor i en husbåt, husvagn eller tält,
            då man kanske inte berörs av fastighetsskatten. Annars berörs
            alla, vare sig man bor i villa, radhus, hyreshus eller bostadsrätt
            - allt berörs av fastighetsskatten. Därför vill många medborgare
            ha svar på de frågor som vi ställer i dag.
          </note>
          <note>
            Ännu mer oroade blir folk när de får veta att finansministern
            i budgetpropositionen säger att statens intäkter för fastighetsskatt
            ska öka med 6,6 miljarder nästa år. Det är ju någon som ska betala
            det, någon av kött och blod. Det är medborgarna som ska betala
            detta - eller hur, finansministern? Det är min första fråga.
          </note>
          <note>
            Min andra fråga gäller det som finansminister skriver i sitt
            väldigt korta svar:
          </note>
          <note>
            "Eventuella åtgärder på fastighetsbeskattningens område måste
            också ställas i relation till de aviseringar och förslag om inkomstskattesänkningar
            som regeringen redovisat i budgetpropositionen för år 2000."
          </note>
          <note>
            Jag undrar då om finansministern tänker gå efter principen att
            det man förlorar på gungorna tar man igen på karusellen, dvs.
            om man sänker inkomstskatten måste man ta igen det på fastighetsskatten.
          </note>
          <note>
            Jag har en tredje fråga till finansministern. Som finansministern
            mycket riktigt säger har frågan varit uppe förut här i kammaren.
            Det beror på att finansministern har gjort uttalanden om att det
            inte ska bli några extrema skattehöjningar. Jag tycker att vi
            aldrig får något svar från finansministern om de 6,6 miljarder
            kronor som regeringen nu har tänkt att ta in på fastighetsskatt
            nästa år är extrema skattehöjningar eller inte.
          </note>
          <note type="speaker">
            Anf. 27 CATHARINA HAGEN (m):
          </note>
          <note>
            Fru talman! Jag har här noterat att finansministern inte vill
            svara på Carl Fredrik Grafs interpellation när det gäller själva
            sakfrågan. Finansministern hänvisar till de två utredningarna
            som sitter för att diskutera fastighetsbeskattningen och säger
            att han vill vänta med att ge svar tills dessa utredningar är
            klara. Men
          </note>
          <note>
            Carl Fredrik Graf har ju inte frågat hur fastighetsskatten i
            detalj ska utformas, utan han har frågat om strategin, vilket
            är någonting annat.
          </note>
          <note>
            Det är väldigt viktigt för många medborgare att få en indikation
            på hur fastighetsskatten kommer att slå i framtiden. Många familjer
            står i begrepp att t.ex. byta bostad, och fastighetsskatten är
            en stor utgift i dag.
          </note>
          <note>
            Dessa familjer är säkert väldigt måna om att veta om fastighetsskatten
            kommer att fortsätta öka i kronor räknat eller om det finns någon
            chans till en minskning av fastighetsskatten.
          </note>
          <note>
            Därför vill jag vädja till finansministern att ge ett tydligare
            svar på frågan om hur fastighetsskatten ska ändras.
          </note>
          <note>
            Jag kan hänvisa till finansministerns svar där han skriver att
            det finns två utredningar som sysslar med frågor på fastighetsbeskattningens
            område. Min konkreta fråga är: Kommer dessa utredningar att syssla
            också med nivån på fastighetsbeskattningen och inte bara med själva
            utformningen av den? Det är alltså inte bara hur den ska läggas
            ut som är viktigt, utan det är också nivån som är viktig för de
            enskilda medborgarna. Detta är min viktigaste fråga till finansministern.
          </note>
          <note>
            Anf. 28 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Sedan jag tillträdde som finansminister för ett halvår
            sedan har jag minst en gång i månaden diskuterat den här typen
            av frågor om fastighetsbeskattning med moderata riksdagsledamöter.
          </note>
          <note>
            Jag inser att jag kommer att få göra det minst en gång i månaden
            åren framöver också, därför att jag ser att
          </note>
          <note>
            Moderaterna naturligtvis har ett enda syfte, nämligen att alla
            skatter ska sänkas nu och omedelbart.
          </note>
          <note>
            Jag inser också att Carl Fredrik Graf som ny skattepolitisk talesman
            för Moderaterna efter Bo
          </note>
          <note>
            Lundgren i skatteutskottet gärna vill köra debatterna i repris
            ett tag framöver. Jag ställer gärna upp på den här repriseringen
            och kan gå igenom argumentationen en gång till.
          </note>
          <note>
            Den fråga som det här gäller har jag ett antal gånger gett klart
            besked om, och jag vill gärna upprepa det, nämligen att de utredningar
            som pågår om fastighetsskatten ska slutföras. För Moderaterna,
            som har bestämt sig på förhand, behövs inga utredningar om resultatet.
            De behöver inget övervägande över huvud taget, utan de har från
            början bestämt sig för att man ska minska fastighetsskatten liksom
            alla andra skatter.
          </note>
          <note>
            Graf gör naturligtvis också försöket att väva in förmögenhetsbeskattning,
            kapitalbeskattning, inkomstbeskattning och alla andra skatter
            för att göra detta till en stor skattepolitisk debatt. Det skulle
            vara frestande att göra det här till en stor skattepolitisk debatt
            och konstatera att den som vill ta in kraftigt mycket mindre i
            skatteinkomster - 70-80 miljarder mindre - också måste ha mindre
            utgifter. Det vill naturligtvis Moderaterna ha eftersom man vill
            sänka arbetslöshetsersättningen, försäkringsersättningen och sjukersättningen.
            Man minskar insatserna för vården, skolan samt omsorgen om barnen
            och de äldre. Man minskar hela den gemensamma sektorn, hela vår
            välfärd. Det är klart att då behöver man inte så mycket skatteintäkter.
          </note>
          <note>
            För oss socialdemokrater är det viktigt att ha skatteintäkter
            för att betala en bra välfärd, en bra utbildning för våra barn
            och våra ungdomar, en bra högskola, en bra studiemedelsreform,
            som vi genomför nu, och en rad andra insatser för barnfamiljer,
            pensionärer och andra grupper. Därför är vi angelägna om ett bra
            skattesystem och bra skatteintäkter.
          </note>
          <note>
            Vi har ändå gjort en avvägning i årets budgetproposition. Samtidigt
            som vi gör den här satsningen på vården, skolan och omsorgen har
            vi sett att det finns ett utrymme för att sänka skatten för vanliga
            inkomsttagare med över 10 miljarder kronor nästa år och för företagen
            med 3-5 miljarder kronor de kommande åren.
          </note>
          <note>
            Jag förstår att det smärtar Moderaterna att se att en socialdemokratisk
            regering sänker skatterna på ett finansierat sätt, dvs. att vi
            finansierar skattesänkningen i motsats till Moderaterna som aldrig
            finansierar sina skattesänkningar.
          </note>
          <note>
            Mitt enda svar som är kort - det medger jag, eftersom det är
            en upprepad fråga och ett upprepat svar -
          </note>
          <note>
            är att vi vill avvakta de utredningar som pågår när det gäller
            fastighetsbeskattningen innan vi återkommer nästa år med förslag
            till eventuella ändringar i fastighetstaxeringssystemet.
          </note>
          <note>
            Alla propåer om att det i budgetpropositionen står att vi nästa
            år ska höja skatten med 6-7 miljarder kronor är alldeles felaktiga.
            Det är ingen fastighetstaxering som höjs nästa år. I budgetpropositionen
            står det att om det nuvarande systemet inte kommer att ändras
            kommer det att innebära ett ökat skatteuttag år 2001. Det är just
            för att vi vill ändra det nuvarande systemet som vi har tillsatt
            utredningarna, som ska slutföras inom den närmaste tiden, för
            att återkomma i frågan.
          </note>
          <note>
            Svaret är alltså mycket tydligt att vi, i motsats till
          </note>
          <note>
            Moderaterna, är angelägna om att vi har skatter för att betala
            en utbyggd välfärd. Vi avser att ta ställning till fastighetstaxeringen
            när det väl finns ett underlag, i motsats till Moderaterna som
            redan har bestämt sig för att sänka skatterna och därmed inte
            är lika intresserade av att bygga ut välfärden, som vi ska använda
            våra skatteinkomster till.
          </note>
          <note type="speaker">
            Anf. 29 CARL FREDRIK GRAF (m):
          </note>
          <note>
            Fru talman! Efter detta inlägg i den allmänpolitiska debatten
            skulle jag vilja hälsa Bosse Ringholm välkommen till den skatterunda
            som vi ska ha i slutet av november. Vi kan ta den allmänpolitiska
            skattedebatten då, så stanna kvar efter finansutskottsrundan och
            delta i skatteutskottsrundan. Det ser jag verkligen fram emot.
          </note>
          <note>
            Bosse Ringholm har gjort ett riktigt konstaterande, nämligen
            att vi moderater ofta kommer att ställa den här frågan till Bosse
            Ringholm och regeringen eftersom vi tycker att beskedet uteblir.
          </note>
          <note>
            Sedan gör Bosse Ringholm sig skyldig till en rad felaktiga påståenden
            om vår politik i största allmänhet. Han säger exempelvis att våra
            skattesänkningar är ofinansierade.
          </note>
          <note>
            Fru talman! På den punkten har Bosse Ringholm helt fel. Han vet
            om att han har fel, men han försöker att knipa poäng i debatten
            med felaktiga påståenden och med förhoppningen att allmänheten
            kanske inte har läst alla de moderata motionerna. Det tycker jag
            är en beklaglig debatteknik, finansministern.
          </note>
          <note>
            Men nu var ju frågan vilken strategi regeringen har när det gäller
            fastighetsbeskattningen. Det restes ett antal frågor från oss
            moderata riksdagsledamöter här. Finansministern ville inte på
            någon enda punkt kommentera dem, utan konstaterade att utredningarna
            blir klara någon gång nästa år. Men jag tror inte att det räcker
            att ha det perspektivet, utan man måste ha ett perspektiv som
            utgår från medborgarens situation.
          </note>
          <note>
            Flera av oss var här inne på att man måste kunna planera sin
            framtid. En investering i boendet är i regel den största affärstransaktion
            som en vanlig medborgare gör. Då duger det inte att det i regeringens
            tabellverk för de sista åren i den budgetproposition som nu föreligger
            konstateras att skatten kommer att höjas med 6,6 miljarder om
            ett par år och att man återkommer på hösten nästa år med slutliga
            besked.
          </note>
          <note>
            Jag tycker, finansministern, att vi borde föra en debatt i dag
            eller i vart fall i höst som klarar ut vad finansministern och
            regeringen har för ambitioner. Är det fråga om att ändra en teknisk
            lösning, eller har man faktiskt ambitionen att försöka få ned
            skattetrycket när det gäller fastighetsbeskattningen och lösa
            ofullkomligheter som har uppstått i kombination med förmögenhetsskatten
            och reavinstreglerna?
          </note>
          <note>
            Jag begränsar mig till dessa följdfrågor, fru talman, och hoppas
            att finansministern åtminstone antydningsvis kan återkomma till
            dessa.
          </note>
          <note type="speaker">
            Anf. 30 CARL ERIK HEDLUND (m):
          </note>
          <note>
            Fru talman! Jag ställde några konkreta frågor till finansministern
            som just rörde ämnet för den här interpellationen, nämligen de
            strategiska frågorna.
          </note>
          <note>
            Jag ställde en fråga om detta med skatt efter betalningsförmåga
            som en övergripande princip i skattelagstiftningen och hur den
            rimmar med fastighetsbeskattningens karaktär. Det fick jag inte
            ens en antydan till svar på, men den frågan tycker jag är central.
            Som jag också var inne på i mitt förra inlägg handlar det om personer
            som har skaffat sig ett hus och sett till att ha amorterat ned
            skulderna. Man har tänkt sig att man ska kunna bo billigt när
            man blir pensionerad. Om huset nu råkar ligga i ett s.k. attraktivt
            område i någon av Stockholms förorter, i skärgården, i Göteborg
            eller liknande, så stiger fastighetsskatten. Planerna på den sköna
            ålderdomen då man tänkt sig att ha det bra kullkastas och man
            kommer att få gå från hus och hem, som det heter. Det tycker jag
            inte är anständigt ur ett medborgarperspektiv.
          </note>
          <note>
            Därför vill jag åter en gång upprepa frågan om finansministern
            har övergivit principen om att man ska betala skatt efter betalningsförmåga.
          </note>
          <note>
            Anf. 31 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Finansministern kan undvika dessa debatter varje
            månad genom att i dag ge ett rakt besked. Det är ganska enkelt.
            Jag tycker inte att jag fick svar på någon av mina frågor. Den
            fråga som jag ska rikta in mig på nu är frågan om finansministern
            tänker ta igen på gungorna det han förlorar på karusellen, dvs.
            om han ska ta igen en sänkning på inkomstskatten på fastigheter.
            Fastigheter kan ju inte flytta från Sverige, medan mycket annat
            kan flytta från
          </note>
          <note>
            Sverige. Det är ganska nödvändigt med en bättre framförhållning
            för medborgarna vad beträffar det som kommer att gälla om ett
            år.
          </note>
          <note>
            Med moderaternas förslag skulle en person som bor i en normalstor
            villa i Stockholm få 1 000 kr mindre i fastighetsskatt per månad.
            Det säger en del om skillnaderna i synsätt när det gäller hur
            man beskattar medborgarna i Sverige.
          </note>
          <note>
            Jag har inte så mycket talartid kvar, men jag tänker ställa två
            frågor till finansministern. Han hänvisar hela tiden till de utredningar
            som pågår. Det ska komma besked till riksdagen nästa år. När ska
            dessa två utredningar vara klara? När kommer det att läggas ett
            förslag till kammaren om utformningen av fastighetsskatten, frysningen
            och alla omräkningstal, t.ex.?
          </note>
          <note type="speaker">
            Anf. 32 CATHARINA HAGEN (m):
          </note>
          <note>
            Fru talman! Jag måste få kommentera finansministerns svar till
            oss när det gäller frågan om fastighetsskatten. Finansministern
            vill sätta likhetstecken mellan höga skatter och hög välfärd,
            och så är det verkligen inte. I själva verket har Sverige genom
            sitt oändligt mycket högre skatteuttag en lägre välfärd än de
            flesta andra länderna inom EU. Vi har sjunkit långt tillbaka i
            välfärdsligan. Det kommer att ta väldigt många år innan vi kommer
            att komma i fatt de andra länderna även om vi har en något högre
            tillväxttakt.
          </note>
          <note>
            Det är verkligen inte så att höga skatter är hög välfärd.
          </note>
          <note>
            Nu var det egentligen inte det vi diskuterade. Vi ville veta
            lite grann om hur finansministern ser på fastighetsskatten på
            lång sikt. Vi har frågat efter strategin när det gäller fastighetsskatten
            - inte efter kortsiktiga lösningar. Själva ordet strategi betyder
            långsiktig planering. Det andra man tar upp, på kort sikt, gäller
            mer taktiska frågor. Det är inte det vi frågar efter, utan vi
            vill veta vad som är socialdemokraternas strategi när det gäller
            fastighetsskatten.
          </note>
          <note>
            Jag tycker att det är fel att blanda in alla möjliga skattefrågor
            i denna interpellationsdebatt, som finansministern gör. Det är
            bara för att villa bort begreppen. Vi vill verkligen ha ett klart
            besked nu. Hur tänker socialdemokraterna i frågan om fastighetsskatten?
            Vilka principer har man? Vilken logik har man?
          </note>
          <note>
            Anf. 33 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Alla moderater som har deltagit i diskussionen vill
            sänka alla skatter nu och omedelbart.
          </note>
          <note>
            Ingen av de moderater som har talat här ser något som helst samband
            mellan skatteintäkter och vår välfärd, men det finns ett samband.
            När moderaterna hade möjlighet att vara i regeringsställning i
            början på
          </note>
          <note>
            1990-talet och sänkte skatter på ett ofinansierat sätt rasade
            Sveriges välfärd mer än någonsin. Arbetslösheten flerdubblades
            på kort tid. Statsskulden sköt i höjden med hundratals miljarder.
            Vi fick en inflation och en ränteutveckling som var oerhörd.
          </note>
          <note>
            På kort tid - fem år - har svensk ekonomi restaurerats med en
            socialdemokratisk politik och av en socialdemokratisk regering.
            Jag förstår att det smärtar moderaterna att nu inse att Sverige
            jämfört med andra länder i Europa - med våra EU-kolleger, exempelvis
          </note>
          <note>
            - har den snabbaste sysselsättningsökningen, är det land som
            minskar arbetslösheten mest av alla just nu, är det land som har
            de allra minsta prisökningarna och är det land som har den allra
            bästa tillväxten just nu. Jag förstår att det smärtar moderaterna
            att inse detta faktum.
          </note>
          <note>
            Vi vill inte äventyra en sådan ekonomisk utveckling. Vi vill
            inte äventyra en sådan välfärdsutveckling genom att lova att vi
            ska sänka alla skatter omedelbart och nu, som moderaterna vill
            göra. Vi har i stället valt att i propositionen vad gäller budgeten
            för nästa år säga att vi ska fortsätta att bygga ut skolan.
          </note>
          <note>
            Vi ska genomföra studiemedelsreformen. Vi ska fortsätta bygga
            ut barnomsorgen och äldreomsorgen.
          </note>
          <note>
            Vi ska satsa på sjukvården. För detta behövs det naturligtvis
            ordentliga skatteintäkter till staten.
          </note>
          <note>
            Men samtidigt som vi konstaterar att vi kan göra denna utbyggnad
            av den gemensamma välfärden ser vi att det finns möjlighet att
            för första gången på över tio år sänka skatter för hela den del
            av svenska folket som är löntagare och som betalar s.k. egenavgifter
            de kommande åren. Alla löntagare som betalar egenavgifter kommer
            också att få skattesänkning. Det, tillsammans med en särskild
            låginkomstskatterabatt som vi föreslår, innebär att det är de
            sämst ställda grupperna som får de verkliga skatterabatterna.
          </note>
          <note>
            Jag förstår att moderaterna jagar på område efter område och
            själva tar upp alla andra möjliga skatter kring förmögenhetsbeskattning
            och kapitalbeskattning till diskussion, men vår prioritering har
            varit att det är inkomster i första hand för vanliga inkomsttagare
            som vi ska påverka via sänkta skatter. Sedan ska vi se till att
            vi i kombination med det kan bygga ut välfärden.
          </note>
          <note>
            Jag kan svara en av interpellanterna, som frågade när det kommer
            förslag på fastighetsbeskattningsområdet. Det kommer i nästa budgetproposition
            nästa höst. Det är det naturliga tillfället, eftersom vi ser fastighetsbeskattningen
            som en del av hela vår skattepolitik. Den ska inte brytas loss
            från helheten, utan då får man se vilket utrymme det finns och
            hur det kan gå ihop. Var och en kan se att det förslag som vi
            har lagt från regeringens sida i höst kring skattepolitiken i
            dubbelt så stor utsträckning gynnar just låg- och medelinkomsttagare
            som andra inkomsttagare. Det är naturligtvis en sådan fördelningsmodell
            som vi vill ha också i fortsättningen, i motsats till moderaterna,
            som har helt andra prioriteringar.
          </note>
          <note>
            En socialdemokratisk regering kommer aldrig att föreslå några
            skattesänkningar som ska betalas antingen av sänkt sjukersättning,
            som moderaterna föreslår, sänkt a-kassa, som moderaterna föreslår,
            eller av våra barnbarn i framtiden via jättestora statliga underskott
            och via ofinansierade reformer i övrigt.
          </note>
          <note>
            Därför är mitt korta svar på frågan om fastighetstaxeringen -
            kort, naturligtvis, eftersom det är en enkel fråga - att frågorna
            ska behandlas i ett sammanhang och att vi återkommer under nästa
            år i samband med budgetpropositionen med våra förslag kring den
            framtida fastighetstaxeringen.
          </note>
          <note type="speaker">
            Anf. 34 CARL FREDRIK GRAF (m):
          </note>
          <note>
            Fru talman! Interpellationsinstitutet i riksdagen är en del av
            riksdagens kontrollmakt över regeringen.
          </note>
          <note>
            Interpellationer kan användas för att ställa frågor i vissa ämnen
            - bredare eller smalare. Jag har riktat en interpellation om fastighetsskatten
            till finansminister.
          </note>
          <note>
            Finansministern har i sin replik gått igenom äldreomsorgen och
            skolan - ja, i stort sett alla områden utom just fastighetsbeskattningen
            och de frågor som mina kolleger och jag har riktat till honom.
            Skälet till att finansministern väljer att tala om helt andra
            frågor är naturligtvis att han inte har några besked. Han vet
            kanske inte ens vad han vill när det gäller fastighetsbeskattningen.
          </note>
          <note>
            Ett besked tycker jag mig till slut ändå ha fått, så det var
            bra att denna debatt kom till stånd. Det är det att ytterligare
            debatt bordläggs till budgetpropositionen i september år 2000.
            Då avser finansministern att lägga fram någon sorts förslag när
            det gäller fastighetsbeskattningen. I knappt ett år får medborgarna
            vänta och se på vilket sätt de förhöjda omräkningstalen och de
            höjningar av taxeringsvärdena på hyresfastigheter som blir följden
            av den allmänna fastighetstaxeringen nästa år ska slå igenom.
          </note>
          <note>
            Vi i Moderaterna kommer självklart att driva på i denna fråga.
            När Carl Bildt uttalade sig förra gången sänkte Göran Persson
            fastighetsskatten med två tiondelar samma vecka, så det finns
            anledning för oss att vara på hugget och driva på.
          </note>
          <note>
            Jag hade kanske ändå hoppats att vi skulle ha kunnat diskutera
            fastighetsskatten lite mer och sluppit denna typ av osakliga påståenden
            från finansministerns sida, som handlar om moderat politik i största
            allmänhet. Det var helt onödigt, och det var dessutom fel i sak.
            Jag tycker att det är beklagligt att finansministern väljer att
            föra debatten på det sättet. Men vi moderater kommer att fortsätta
            denna kamp för sänkt fastighetsskatt. Det lovar jag, fru talman.
            Det har tydligen finansministern också insett.
          </note>
          <note>
            Anf. 35 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag kan bara konstatera att när jag nu citerar moderaternas
            förslag i riksdagen försöker de inte vidkännas förslagen. Moderaterna
            har i denna kammare föreslagit sänkt a-kassa, sänkt sjukförsäkring
            och sänkta insatser till vården, skolan och omsorgen. Det är ett
            faktum. Det är en sådan moderat politik som jag inte gillar. Vill
            man sänka skatterna på det sätt som moderaterna gör kan man inte
            heller klara de åtaganden vi har när det gäller den gemensamma
            välfärden.
          </note>
          <note>
            Finns det något som oroar husägare, och inte bara husägare utan
            framför allt hyresgäster, så är det naturligtvis moderaternas
            tal om fastighetsbeskattningen och den oro som moderaterna sprider
            omkring sig.
          </note>
          <note>
            Jag vill gärna påminna framför allt de moderata talarna om att
            regeringen har föreslagit en sänkning av fastighetsbeskattningen
            för hyresgäster, alltså för hyresfastigheterna. Det innebär sänkt
            skatt - sänkt hyra - för väldigt många människor i vårt land under
            kommande år. Jag inser att moderaterna i stort sett enbart talar
            om småhusägare här. De ser inte att hyresgäster också är en del
            av diskussionen om fastighetsbeskattningen. Därför kommer det
            självklart att vara så när vi tittar på fastighetsbeskattningen
            under kommande år att det handlar om helheten. Det handlar både
            om dem som bor i småhus och om dem som bor i lägenhet, alltså
            i flerbostadshus.
          </note>
          <note>
            Självklart ska vår helhetsbild vara att det ska vara fördelningspolitiska
            hänsyn som vägs in. De som har låga inkomster ska naturligtvis
            också vara dem som vi i första hand främjar genom beskattningen
            och genom den allmänna välfärdspolitik som vi bedriver.
          </note>
          <note>
            Jag inser att det smärtar moderaterna när vi från socialdemokratiskt
            håll tvingas konstatera att moderaterna inte vill acceptera det
            här sambandet mellan skatt och en god välfärdsutveckling.
          </note>
          <note>
            Överläggningen var härmed avslutad.
          </note>
          <note>
            10 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Finansutskottets betänkande 1999/2000:FiU6
          </note>
          <note>
            Skatteutskottets betänkande 1999/2000:SkU4
          </note>
          <note>
            Socialförsäkringsutskottets betänkande
          </note>
          <note>
            1999/2000:SfU3
          </note>
          <note>
            Kulturutskottets betänkande 1999/2000:KrU5
          </note>
          <note>
            Utbildningsutskottets betänkanden 1999/2000:UbU4,
          </note>
          <note>
            UbU5 och UbU6
          </note>
          <note>
            Trafikutskottets betänkanden 1999/2000:TU2 och
          </note>
          <note>
            TU3
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            Förslag
          </note>
          <note>
            1999/2000:RR3 Riksdagens revisorers förslag angående det statliga
            stödet till lokala investeringsprogram för en ekologiskt hållbar
            utveckling
          </note>
          <note>
            12 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 25 oktober
          </note>
          <note>
            1999/2000:43 av Ola Karlsson (m) till näringsminister Björn Rosengren
          </note>
          <note>
            Företagandet för statligt ägda företag
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 2 november.
          </note>
          <note>
            13 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 25 oktober
          </note>
          <note>
            1999/2000:107 av Lars Wegendal (s) till socialminister Lars Engqvist
          </note>
          <note>
            Spelmissbruk
          </note>
          <note>
            1999/2000:108 av Cristina Husmark Pehrsson (m)
          </note>
          <note>
            till miljöminister Kjell Larsson
          </note>
          <note>
            Tvångsinlösning av naturreservat
          </note>
          <note>
            den 26 oktober
          </note>
          <note>
            1999/2000:109 av Lars Ångström (mp) till statsrådet
          </note>
          <note>
            Leif Pagrotsky
          </note>
          <note>
            Bofors provisioner till Indien
          </note>
          <note>
            1999/2000:110 av Henrik S Järrel (m) till justitieminister Laila
            Freivalds
          </note>
          <note>
            Patentverkets information om dataprogram
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 2 november.
          </note>
          <note>
            14 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 22 oktober
          </note>
          <note>
            1999/2000:56 av Jerry Martinger (m) till näringsminister Björn
            Rosengren
          </note>
          <note>
            Gotlandstrafiken
          </note>
          <note>
            1999/2000:66 av Agne Hansson (c) till näringsminister Björn Rosengren
          </note>
          <note>
            Säkrare kollektivtrafik med buss
          </note>
          <note>
            den 25 oktober
          </note>
          <note>
            1999/2000:60 av Maud Ekendahl (m) till justitieminister Laila
            Freivalds
          </note>
          <note>
            Polisernas situation
          </note>
          <note>
            1999/2000:62 av Ragnwi Marcelind (kd) till justitieminister Laila
            Freivalds
          </note>
          <note>
            Ekonomiska förutsättningar för extraordinära händelser
          </note>
          <note>
            1999/2000:63 av Maud Ekendahl (m) till justitieminister Laila
            Freivalds
          </note>
          <note>
            "Knivlagen"
          </note>
          <note>
            den 26 oktober
          </note>
          <note>
            1999/2000:77 av Ann-Marie Fagerström (s) till näringsminister
            Björn Rosengren
          </note>
          <note>
            Företags verksamhet
          </note>
          <note>
            1999/2000:97 av Maria Larsson (kd) till statsrådet
          </note>
          <note>
            Mona Sahlin
          </note>
          <note>
            IUC:s medelstilldelning i budgetpropositionen
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 2 november.
          </note>
          <note>
            15 § Kammaren åtskildes kl. 15.30.
          </note>
          <note>
            Förhandlingarna leddes av talmannen.
          </note>
        </div>
      </body>
    </text>
  </TEI>
</teiCorpus>
