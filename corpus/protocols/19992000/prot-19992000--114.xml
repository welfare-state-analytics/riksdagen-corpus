<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--114</head>
          <docDate when="2000-05-23">2000-05-23</docDate>
        </div>
      </front>
      <body>
        <div>
          <note>
            18.00 - 21.19
          </note>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 15, 16 och 17 maj.
          </note>
          <note>
            2 § Svar på interpellation 1999/2000:357 om barnarbete
          </note>
          <note type="speaker">
            Anf. 1 Statsrådet LEIF PAGROTSKY (s):
          </note>
          <note>
            Fru talman! Monica Green har frågat mig vad regeringen avser
            göra inom det handelspolitiska området för att barnarbete ska
            kunna förbjudas.
          </note>
          <note>
            Sverige engagerar sig starkt i olika internationella sammanhang
            för att förbättra barnens rättigheter. I
          </note>
          <note>
            Stockholm hölls för ett par år sedan en konferens om kommersiell
            sexuell exploatering av barn som gavs stor uppmärksamhet. Sverige
            var också starkt drivande i arbetet kring ett tilläggsprotokoll
            till barnkonventionen om barnsoldater. Detta protokoll väntas
            inom kort antas av FN:s generalförsamling. Dessutom deltog vi
            aktivt i utarbetandet av ILO-konventionen om förbud mot de värsta
            formerna av barnarbete.
          </note>
          <note>
            Regeringen lämnar en proposition om den konventionen till riksdagen
            i höst.
          </note>
          <note>
            Inom utvecklingssamarbetet arbetar Sverige också aktivt för att
            stärka barnens situation. Vi vill att ett barnrättsperspektiv
            ska genomsyra allt vårt bilaterala samarbete via Sida. Skadligt
            barnarbete kan inte ses som en isolerad företeelse utan är en
            del av en fattigdomssituation. Barnens familjer måste få en möjlighet
            till försörjning och social trygghet på annat sätt än genom barnarbete.
            Inom UD pågår för närvarande ett arbete med en svensk strategi
            mot barnarbete inom ramen för översynen av barnfrågorna. Dessutom
            gav regeringen förra året 15 miljoner kronor till ILO:s program
            för att eliminera barnarbete.
          </note>
          <note>
            Barnens rättigheter är alltså en fråga som starkt engagerar Sverige.
            Det är oerhört betydelsefullt att vi kan hjälpa till att stödja
            utsatta barn. Trots att det på många ställen i världen ser dystert
            ut så finns en positiv utveckling. Fler och fler länder ratificerar
            de
          </note>
          <note>
            ILO-konventioner som finns om barnarbete. Men vi vill att det
            ska gå snabbare, att de konventioner som existerar på papper också
            ska nå barn i verkliga livet och att fler barn omfattas. För att
            det ska vara möjligt krävs det att länder som Sverige även i fortsättningen
            spelar en aktiv roll för att främja mänskliga rättigheter trots
            att detta tar tid och innebär långa förhandlingar.
          </note>
          <note>
            Många tror att en koppling mellan det internationella handelssystemet
            och mänskliga rättigheter skulle innebära slutet för skadligt
            barnarbete; att barnsoldater, barnprostitution och detta att barn
            används som slavar skulle försvinna. Jag önskar att det vore så.
            I dag är det emellertid bara omkring 5 % av barnarbetarna i världen
            som arbetar inom exportindustrin. Det stora problemet finns alltså
            på hemmamarknaden. Återigen handlar det om att övertyga länder
            om vikten av att ratificera och respektera de konventioner om
            barnarbete som finns. Det är det skadliga barnarbetet dessa konventioner
            tar sikte på, inte alla former av barnarbete.
          </note>
          <note>
            Jag ställer mig dock inte främmande till att göra en starkare
            koppling mellan handel och mänskliga rättigheter i arbetslivet.
            Vi har en skyldighet att göra vad vi kan för att främja efterlevnaden
            av mänskliga rättigheter trots att endast en liten del av barnarbetarna
            berörs.
          </note>
          <note>
            Inom EU finns det s.k. allmänna preferenssystemet, GSP. Systemet
            ger u-länder lägre tullar för att uppmuntra export. På så sätt
            kan EU genom en ökad handel främja den ekonomiska tillväxten i
            länderna.
          </note>
          <note>
            Om arbetstagares rättigheter skyddas kan ytterligare tullsänkningar
            medges. Länder som respekterar mänskliga rättigheter kan därmed
            få lägre tullar. Det betyder att länder som avskaffat skadligt
            barnarbete får sälja sina varor till EU med tullrabatt.
          </note>
          <note>
            Än så länge har Moldavien och Ryssland ansökt om bättre preferenser
            med hänvisning till skydd av arbetstagares rättigheter. EU är
            visserligen inte klar med sin granskning av dessa länder, men
            beslut väntas tas inom en inte alltför avlägsen framtid.
          </note>
          <note>
            Jag tycker att det är bra att genom dialog och positiva incitament
            söka uppmuntra länder att följa de konventioner som länderna faktiskt
            själva valt att ansluta sig till. Om stater ratificerar en konvention
            så förutsätter regeringen att de också tänker följa den.
          </note>
          <note>
            Det är genom uppmuntran och inte hot som vi kan påverka fler
            länder att respektera och implementera barnens rättigheter.
          </note>
          <note>
            Men tyvärr är EU:s preferenssystem inte så kraftfullt som jag
            skulle vilja. EU borde på ett tydligare sätt gynna de länder som
            respekterar mänskliga rättigheter i arbetslivet genom att ge större
            tullrabatter.
          </note>
          <note>
            Då skapas starkare incitament för att främja mänskliga rättigheter.
          </note>
          <note>
            Den förordning som reglerar EU:s preferenssystem går ut den 31
            december år 2001. En stor del av förberedelsearbetet för en ny
            förordning kommer därför att ske under det svenska ordförandeskapet.
          </note>
          <note>
            Min förhoppning är att preferenserna i det nya systemet bättre
            ska återspegla de åtaganden som länderna gjort inom det område
            som rör mänskliga rättigheter.
          </note>
          <note>
            Ytterligare ett område där Sverige varit aktivt för att främja
            mänskliga rättigheter i förhållande till handeln, och där ingår
            självfallet skadligt barnarbete, är
          </note>
          <note>
            WTO:s ländergranskningar. I dessa tas enskilda länders ekonomiska
            och handelspolitiska situation upp.
          </note>
          <note>
            Tyvärr är det än så länge inte brukligt att i rapporten redogöra
            för mänskliga rättigheter. Sverige försökte därför förändra granskningssystemet
            då detta förra året var uppe till översyn. Tyvärr fick vi inte
            gehör för att inkludera mänskliga rättigheter i rapporterna, men
            vi fortsätter att driva frågan.
          </note>
          <note>
            Sverige vill också skapa ett forum för dialog mellan i- och u-länderna
            där handel och arbetstagares rättigheter kan diskuteras. Detta
            krav drivs nu av EU
          </note>
          <note>
            inför en ny världshandelsförhandling. Får vi gehör kommer även
            skadligt barnarbete att kunna tas upp.
          </note>
          <note>
            U-länderna är dock starkt negativa till förslaget eftersom de
            är rädda för att detta är ännu ett protektionistiskt drag från
            den rika världen.
          </note>
          <note>
            Handelsreglerna i världen måste främja en hållbar utveckling
            för att få människors respekt och stöd för mer handel. Därför
            är Monica Greens fråga av stor vikt inte bara för barnen utan
            också för handelssystemets framtid.
          </note>
          <note type="speaker">
            Anf. 2 MONICA GREEN (s):
          </note>
          <note>
            Fru talman! Jag får tacka för svaret. Jag tycker precis som ministern
            att det är oerhört viktigt att vi faktiskt diskuterar den här
            frågan och att vi hela tiden tar upp situationer med barnarbete
            när vi träffar andra länder. Det är viktigt att vi i alla sammanhang
            har klart för oss att barndomen inte går i repris.
          </note>
          <note>
            Det finns 250 miljoner heltidsarbetande barn mellan 5 och 14
            år. 20 % av världens barn går inte i skolan, och miljontals barn
            tvingas att arbeta under vidriga förhållanden i direkt farliga
            yrken. Vi som svenskar kan aldrig acceptera att barn utsätts för
            detta. Det finns både långt bort ifrån oss, i det vi kallar u-länderna,
            men också väldigt nära oss. Där har vi än större anledning att
            engagera oss, alltså i Östersjösamarbetet. Barnarbetet pågår även
            i de baltiska länderna. Där kan vi påverka alltmer, med tanke
            på Östersjömiljarden, och ställa krav.
          </note>
          <note>
            Vi vet att det finns många som påstår att det här är bra för
            barnfamiljernas ekonomi, för de är så fattiga.
          </note>
          <note>
            Ja, men vi ska ha klart för oss att i de här länderna, där barnen
            arbetar, där är de vuxna arbetslösa. De vuxna går och driver och
            har inga arbeten medan barnen får arbeta. De tvingas till arbete
            12-16 timmar om dagen när familjerna blir alltmer skuldsatta för
            att de inte arbetar tillräckligt snabbt.
          </note>
          <note>
            Vi kan inte acceptera det här. Barnarbete är bara av ondo. Vi
            kan aldrig säga att det kan vara till nytta för att barnfamiljerna
            får något bättre ekonomi. Nej, det är inte till nytta. Det är
            bara av ondo. Det behöver vi som svenskar framföra i alla sammanhang.
          </note>
          <note>
            Jag vill passa på att fråga ministern om det fortsatta arbetet.
            Jag förstår att det går långsamt fram, men vad kan Sverige göra
            mer än det som Leif Pagrotsky här har redogjort för?
          </note>
          <note type="speaker">
            Anf. 3 Statsrådet LEIF PAGROTSKY (s):
          </note>
          <note>
            Fru talman! Jag har i mitt svar redovisat vad regeringen gör,
            hur vår politik ser ut och vad som går att göra inom det handelspolitiska
            fältet och även på övriga politiska områden som bistånd m.m. Men
            jag skulle vilja fästa uppmärksamheten på vad Sverige och vi svenskar
            kan göra något bredare. Jag tror att det på kort sikt mest verkningsfulla
            som Sverige och
          </note>
          <note>
            Sveriges folk kan göra är att mobilisera konsumenternas makt
            via deras inköpsbeslut, att påverka de företag som handlar med
            de länder där barnarbete finns och att höja vaksamheten mot denna
            typ av missbruk och mot denna typ av omänskliga arbetsförhållanden.
            Det tror jag är oerhört effektivt. Det visar de erfarenheter som
            gjordes när det upptäcktes att barnarbetare var inblandade i att
            producera mattor för Ikea och kläder för Hennes &amp; Mauritz. Det
            blev omedelbara reaktioner från dessa företag, och det tror jag
            fick ett mycket snabbare och kraftfullare genomslag än mycket
            av det som vi klarar av att åstadkomma på det handelspolitiska
            området - tyvärr måste jag säga.
          </note>
          <note>
            Andra saker som jag tycker är viktiga för oss är olika saker
            som tar sikte på det grundläggande förhållandet att barnarbete
            hänger nära samman med fattigdom. Det gäller också i Baltikum,
            i länderna på andra sidan om Östersjön. Det gäller inte bara i
            de allra fattigaste u-länderna. Det handlar om olika åtgärder
            som bekämpar fattigdomen, t.ex. genom biståndspolitiken, att vi
            ger ett generöst bistånd, att andra länder gör det och att det
            inriktas på ett sådant att det blir verkningsfullt i detta sammanhang.
            Men det handlar också om att de fattiga ländernas utveckling underlättas
            genom att vi accepterar att de får sälja det lilla som de kan
            producera på våra marknader till våra konsumenter. Det är orimligt
            av oss, tycker jag, att stänga ute deras varor på de få områden
            där de kan sälja, samtidigt som vi förmanar dem att höja barnfamiljernas
            levnadsstandard och höja kraven på detta på en gång.
          </note>
          <note>
            Jag tycker att vi i de rika länderna, inte minst i
          </note>
          <note>
            Europa, måste ha en mer sammanhängande och mer trovärdig politik.
            Det är några områden som jag tycker att vi ska jobba aktivt på,
            utöver att fortsätta att ihärdigt pressa handelspolitiken att
            steg för steg bli bättre och bättre på detta område.
          </note>
          <note>
            De erfarenheter som jag har säger mig att det går långsamt och
            att det är trögt. Den pådrivande roll som
          </note>
          <note>
            Sverige har tagit på sig i detta sammanhang ska vi verkligen
            fortsätta att ha.
          </note>
          <note type="speaker">
            Anf. 4 MONICA GREEN (s):
          </note>
          <note>
            Fru talman! Jag delar Leif Pagrotskys uppfattning om att vi måste
            fortsätta enträget med detta arbete och om och om igen påpeka
            att barn far illa över hela världen, bl.a. på grund av barnarbetet
            och de enorma mängder av barn som tvingas till detta.
          </note>
          <note>
            Jag delar också uppfattningen att konsumentmakten är väldigt
            stor och att vi som konsumenter kan påverka inköp osv. Men då
            gäller det också att vi klart och tydligt får reda på att produkterna
            i fråga inte är tillverkade av barn i andra länder. Det är viktigt
            för oss konsumenter att kräva en innnehållsförteckning eller ett
            slags sigill på att produkterna i fråga inte är tillverkade av
            barn. Jag undrar om det går att lösa genom handelsministerns försorg,
            eller uppfattas det också som ett slags protektionism?
          </note>
          <note>
            En annan sak som kommer in är handeln genom
          </note>
          <note>
            IT och Internet. Kan vi även där kräva ett sigill på att produkterna
            inte är tillverkade av barn?
          </note>
          <note>
            Ministern tog också upp fattigdomsbekämpningen. Jag delar uppfattningen
            att det viktigaste är att länderna och barnfamiljerna där får
            så att säga bra på fötterna, att barnen har möjlighet att utbilda
            sig, inte minst flickor, eftersom flickor blir utsatta och det
            inte uppfattas som att de kommer att få ett yrke i framtiden och
            då inte heller får någon utbildning. Flickor går i mindre utsträckning
            i skolan än pojkar. Fattigdomsbekämpningen kan vi hjälpa till
            med genom biståndet. Men vi kan också göra det genom att vi som
            konsumenter ställer krav.
          </note>
          <note>
            Jag undrar om man kan kräva sigill på att produkterna inte är
            tillverkade av barn?
          </note>
          <note type="speaker">
            Anf. 5 Statsrådet LEIF PAGROTSKY (s):
          </note>
          <note>
            Fru talman! Märkning är en effektiv och verkningsfull metod som
            inte används tillräckligt mycket i dessa sammanhang. Men jag tror
            att de stora kedjorna
          </note>
          <note>
            - Hennes &amp; Mauritz, Ikea, KF, Ica och andra - är mycket måna
            om sina anseenden, varumärken och goda namn. Det är ju det viktigaste
            som de har. De är mer värdefulla för dem än alla varulager och
            anläggningar som de har över världen. Det tror jag är den bästa
            garantin för att detta inte missbrukas. Det gäller då att vara
            vaksam och uppmärksam, att journalister, medier, intresseorganisationer,
            Rädda Barnen och fackliga organisationer hjälper dessa företag
            att hålla rent och se till att risken för kollaps av deras förtroendekapital
            kan minimeras.
          </note>
          <note>
            När det gäller att staten ska gå in och organisera ett märkningssystem
            skulle innebära att staten då måste ta ansvar för att inspektera
            alla fabriker, alla underleverantörer, osv. för alla varor som
            kommer in till Sverige och för vilka man vill ha dessa sigill.
            Jag tvivlar på att jag skulle vara kapabel att för statens räkning
            ta ansvar för att bygga upp och vårda ett sådant system. Men det
            hindrar inte att jag tycker att konsumenterna absolut har rätt
            att önska sig att ett sådant system växer fram.
          </note>
          <note>
            Faktum är att i USA sprids olika typer av sådana system mycket
            snabbt och får allt större spridning.
          </note>
          <note>
            Det kräver ju att man samarbetar så att dessa system blir någorlunda
            kända och att man kan göra som med den nordiska svanen på miljösidan,
            nämligen att man kan enas om vad man menar med de krav som man
            ställer. Men det tycker jag absolut är en framkomlig väg, och
            det är väl någonting som t.ex. Rädda Barnen skulle kunna lockas
            att intressera sig för. Det är ju en organisation som har engagerat
            sig starkt i dessa frågor tidigare.
          </note>
          <note type="speaker">
            Anf. 6 MONICA GREEN (s):
          </note>
          <note>
            Fru talman! Jag vill passa på att upplysa ministern om att det
            finns en annan barnorganisation som också har engagerat sig kanske
            än mer i denna fråga, nämligen Unga örnar. Det engagemanget kanske
            började i och med det som hände med Iqbal Masih, som gav barnarbetet
            ett ansikte i hela världen när det gäller mattindustrin. Unga
            örnar pekar bl.a. på de långa arbetstiderna, vad barnen blir utsatta
            för under arbetet och att arbetsgivarna inte har något som helst
            dåligt samvete. Arbetsgivarna säger att talet om barnarbete är
            påhittat. Men siffror från sjukhusen i områdena visar att mängder
            av barn drabbas av tuberkulos, andningssjukdomar, dysenteri, hudsjukdomar,
            osv.
          </note>
          <note>
            Detta talar sitt tydliga språk. En tredjedel av barnen uppnår
            inte den vikt som är normal för åldersgruppen.
          </note>
          <note>
            Det finns alltså väldigt tydliga bevis för vad dessa arbetsgivare
            utsätter barnen för.
          </note>
          <note>
            Jag kan dela uppfattningen att barnföreningar och olika organisationer
            på olika sätt kan engagera sig för att stärka konsumenternas makt
            och ställa de krav som behöver ställas. Men jag tror också att
            regeringarna måste fortsätta sitt arbete. Men det har ju Leif
          </note>
          <note>
            Pagrotsky redogjort för här. Jag tackar därför för denna debatt.
          </note>
          <note type="speaker">
            Anf. 7 Statsrådet LEIF PAGROTSKY (s):
          </note>
          <note>
            Fru talman! Jag vill avsluta med att understryka att jag är glad
            över den enighet som tycks råda om denna mycket angelägna fråga
            som Monica Green har tagit upp. Och jag är glad över att hon på
            detta sätt har fäst uppmärksamhet på detta. Frågan är ju oerhört
            viktig. Men den är inte bara viktig, utan den är också oerhört
            komplicerad. Och det krävs, som diskussionen här har visat, insatser
            av många olika slag inom ett mycket brett fält och av många olika
            aktörer -
          </note>
          <note>
            konsumenter, företag, fackliga organisationer, intresseorganisationer,
            inte minst Unga örnar, biståndsgivare och biståndsorganisationer,
            antingen direkt som bilateralt bistånd eller sådant som vi ger
            via organisationer som ILO, den internationella arbetsorganisationen,
            som har en viktig roll att spela i detta sammanhang.
          </note>
          <note>
            Vad gäller handelspolitiken, som interpellationen egentligen
            tar sin utgångspunkt i, är det självklart för mig att också den
            har en viktig roll att spela. Jag tänker för min del fortsätta
            att göra vad jag kan på mitt ansvarsområde för att dra uppmärksamhet
            till problemen med skadligt barnarbete och för att handelsreglerna
            ska förändras i en sådan riktning att de främjar bra arbetsvillkor
            för alla människor.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1999/2000:401 om hinder för bredbandstjänster
          </note>
          <note>
            Anf. 8 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Ola Karlsson har ställt fyra frågor till mig som
            han sätter i samband med utbyggnaden av bredbandstjänster.
          </note>
          <note>
            De två första frågorna gäller vad jag avser att göra för att
            undanröja det hinder som radio- och TV-lagens must carry-regler
            enligt hans mening utgör för utbyggnaden av bredbandsnät till
            de svenska hushållen och vad jag avser att göra för att undanröja
            den risk som han anser föreligger för att radio- och TV-lagen
            begränsar hushållens tillgång till ett varierat utbud av bredbandstjänster.
          </note>
          <note>
            Motivet för must carry-reglerna är att alla i Sverige ska ha
            rimlig tillgång till ett allsidigt programutbud. De som bor i
            kabelanslutna flerfamiljshus har i allmänhet inte möjlighet att
            t.ex. sätta upp egna TV-
          </note>
          <note>
            antenner utan är hänvisade till de kabeldistribuerade programmen.
          </note>
          <note>
            Must carry-förpliktelsen övervakas av Radio- och
          </note>
          <note>
            TV-verket som har möjlighet att vid vite förelägga nätinnehavare
            att följa den. Radio- och TV-verket kan även ge dispens om det
            finns särskilda skäl till det.
          </note>
          <note>
            Svaret på de två första frågorna beror på vilken situation som
            avses. Om ett befintligt analogt kabelnät helt ersätts med en
            bredbandig digital förbindelse på så sätt att hushållen kommer
            att vara hänvisade till denna för att få tillgång till TV-program,
            kvarstår enligt min mening skälen till att med lagens hjälp säkerställa
            att de som bor i de anslutna fastigheterna har rimlig tillgång
            till ett allsidigt programutbud.
          </note>
          <note>
            Om det däremot är fråga om att en ny digital bredbandsförbindelse,
            där det sänds TV-program, anläggs vid sidan av ett befintligt
            analogt kabelnät, torde must carry-förpliktelsen för den som driver
            bredbandsnätet inte innebära någon skyldighet att vidaresända
            program i analog form. Mot denna bakgrund bör reglerna inte skapa
            problem i de hänseenden som Ola Karlsson gör gällande.
          </note>
          <note>
            Ola Karlssons tredje fråga gäller vad jag avser att göra för
            att undanröja det han benämner Teracoms monopol på utsändningen
            av TV i marknätet. Bakgrunden synes vara att Sveriges Television
            och TV 4
          </note>
          <note>
            enligt villkor för sändningstillstånden ska köpa utsändningstjänster
            från Teracom. Denna skyldighet gäller dock inte för företagens
            digitala marksändningar.
          </note>
          <note>
            Sändningstillståndet för Sveriges Television gäller till utgången
            av år 2001. Det är regeringens avsikt att inom kort tillkalla
            en parlamentarisk beredningsgrupp som ska medverka vid utformningen
            av riktlinjer för den nya tillståndsperioden. En särskild utredare
            kommer att lägga fram ett underlag för beredningsarbetet i början
            av juni. Frågor om sändningsteknik kommer att kunna tas upp inom
            ramen för det beredningsarbetet.
          </note>
          <note>
            Även sändningstillståndet för TV 4 gäller till utgången av år
            2001. Eftersom vi från regeringens sida inte har meddelat att
            vi önskar att villkoren ska förändras kommer tillståndet att förlängas
            på oförändrade villkor i ytterligare fyra år, om TV 4 önskar det.
          </note>
          <note>
            I sin fjärde fråga vill Ola Karlsson veta vad jag avser att göra
            för att säkerställa att Teracom inte använder det han kallar Teracoms
            monopolvinster för att subventionera konkurrensutsatt verksamhet.
          </note>
          <note>
            För Teracom gäller att den verksamhet som inte är utsatt för
            konkurrens, dvs. de utsändningstjänster som bolaget säljer till
            public service-företagen och TV 4, ska bedrivas med skälig lönsamhet
            och bygga på en självkostnadsprincip. Den konkurrensutsatta verksamheten
            ska Teracom driva på företagsekonomiskt och marknadsmässigt bästa
            sätt.
          </note>
          <note>
            I samband med bolagsstämman framställs krav på
          </note>
          <note>
            Teracom om t.ex. avkastning på insatt kapital och utdelning genom
            s.k. ägardirektiv. I ägardirektiven anges också att Teracom ska
            belysa förhållandet mellan den konkurrensutsatta och den icke
            konkurrensutsatta verksamheten och därvid följa EU-
          </note>
          <note>
            kommissionens arbete med det s.k. transparensdirektivet (80/723/EG).
          </note>
          <note type="speaker">
            Anf. 9 OLA KARLSSON (m):
          </note>
          <note>
            Fru talman! Jag börjar med att tacka statsrådet för svaret men
            jag tvingas konstatera att det mer leder till frågor än just ger
            svar.
          </note>
          <note>
            Först och främst konstaterar jag att svaret på de två första
            frågorna handlar om två situationer där vi redan har ett befintligt
            kabelnät. Vad jag tror att vi alla önskar av en bredbandsutbyggnad
            över landet är att vi får fler kablar. Det är egentligen den situationen
            som är den intressanta. Hur ska vi alltså undvika att det byggs
            upp hinder och problem för nya kablar, nya fibrer och nya bredband
            ut över landet?
          </note>
          <note>
            Den intressanta frågan kommer ju: Vad händer och vilken situation
            gäller för den händelse att Bredbandsbolaget eller något annat
            bolag drar en ny kabel till ett villaområde, ett radhusområde
            eller ett område som i dag inte har ett kabelnät?
          </note>
          <note>
            Som jag läser radio- och TV-lagen innebär den att man, om man
            vill distribuera TV-tjänster i bredbandet, blir skyldig att också
            distribuera de s.k. must carry-kanalerna analogt. Det kan leda
            till två alternativ: antingen att bolaget väljer att inte alls
            erbjuda
          </note>
          <note>
            TV-tjänster, därför att det skulle vara kostsamt och krångligt
            att ha både digitala och analoga tjänster i nätet, eller också
            att man väljer att ta med det men att väldigt mycket av bredbandskapaciteten
            ockuperas av de analoga tjänsterna. Jag skulle därför vilja fråga
            statsrådet: Vad är det som gäller här för de fastigheter och för
            de nätbolag som kan tänkas bygga ut? Jag tror att vi är överens
            om att vi vill ha mer tillgång till bredband ut över hela landet,
            också med kabelteknik.
          </note>
          <note>
            När det gäller frågorna om Teracom står det i svaret:
          </note>
          <note>
            "I samband med bolagsstämman framställs krav på Teracom om t.ex.
            avkastning på insatt kapital och utdelning genom s.k. ägardirektiv.
            I ägardirektiven anges också att Teracom ska belysa förhållandet
            mellan den konkurrensutsatta och den icke konkurrensutsatta verksamheten
            - - -."
          </note>
          <note>
            När jag försöker läsa Teracoms årsredovisning hittar jag inga
            sådana uppgifter - inte någonting om någon avgränsning mellan
            den konkurrensutsatta och den monopolistiska verksamheten. Vad
            jag hittar är att man har haft en ganska taskig ekonomi under
            fjolåret - jag återger ur årsredovisningen: I huvudsak hänger
            det samman med en försening i marknads- och intäktsutvecklingen
            som uppkommit i digital-TV-
          </note>
          <note>
            verksamheten, samtidigt som Teracom tagit på sig en större andel
            än beräknat av kostnaderna i de koncernbolag som är knutna till
            denna verksamhet.
          </note>
          <note>
            Man tar alltså pengar från den ordinarie verksamheten för att
            skyffla in i den här konkurrensutsatta verksamheten. Resultatet
            är så dålig lönsamhet att det inte blir någon utdelning till staten.
          </note>
          <note>
            Jag skulle vilja fråga: Kommer statsrådet att ställa krav på
            särredovisning så att det tydligt går att utläsa vilken del av
            verksamheten som hör till den monopolistiska verksamheten och
            vilken del som hör till den konkurensutsatta verksamheten; detta
            för att vi ska kunna ha klara och rejäla spelregler för de olika
            bolagen på marknaden?
          </note>
          <note>
            Anf. 10 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Ja, jag tror nog att jag är överens med
          </note>
          <note>
            Ola Karlsson, eller rättare sagt: Det är väl trevligt att
          </note>
          <note>
            Ola Karlsson är överens med regeringen om att det behövs bredband
            och kablar och om att vilja ha en spridning som inte är marknadsdriven
            utan där alla delar av landet kan få tillgång till ny teknik.
          </note>
          <note>
            Samtidigt hoppas jag - där tvivlar jag ibland - på att Ola Karlsson
            är överens med mig om att vi behöver flera konkurrerande distributionssätt
            när det gäller television. Det är inte så att TV ska distribueras
            bara t.ex. via kabel, där ju den enskilde kabelmottagaren, det
            enskilda kabelhushållet, har mycket små möjligheter att göra egna
            val. På den punkten är Ola Karlsson ständigt en försvarsadvokat
            för kabelföretagen och mycket sällan en försvarare av de enskilda
            medborgarnas intressen.
          </note>
          <note>
            När det gäller frågan hur man ska kunna veta vad som händer om
            bredbandsbolaget skulle dra någon kabel till en fastighet är det
            helt enkelt enligt lagen fastighetsägaren själv som väljer vilken
            teknik som han eller hon vill ska användas för att de boende i
            en fastighet ska kunna ta emot TV-sändningar. Det är inte staten
            som styr detta, utan det är något som fastighetsägaren helt avgör
            själv.
          </note>
          <note>
            När det sedan gäller Teracom kan jag bara konstatera att vi har
            en styrelse som har att se till att detta är ett välskött företag.
            Vi har vid den senaste bolagsstämman självfallet framfört att
            vi önskar se en utdelning och en särredovisning av det slag som
            Ola
          </note>
          <note>
            Karlsson berör i sin fråga.
          </note>
          <note type="speaker">
            Anf. 11 OLA KARLSSON (m):
          </note>
          <note>
            Fru talman! Då är det ungefär såsom jag beskrev i min fråga,
            dvs. att när man drar nya bredband ut över landet i områden som
            inte tidigare har kabel-TV-nät kommer operatörsbolagen att bli
            skyldiga att distribuera ett antal analoga kanaler, om de väljer
            att distribuera någon enda TV-tjänst i sina breda band.
          </note>
          <note>
            Jag tycker och tror att detta leder till fördyringar, krångligheter,
            och det kommer att bromsa utvecklingen. Det här innebär ju att
            det kommer att bli mycket dyrare för bolagen att erbjuda TV-tjänster
            i bredband om de, så fort de erbjuder en enda digital
          </note>
          <note>
            TV-tjänst, också kommer att tvingas distribuera tre analoga TV-kanaler
            i samma bredband.
          </note>
          <note>
            Jag tycker att detta verkar onödigt krångligt, dumt och byråkratiskt.
            Jag skulle vilja fråga statsrådet:
          </note>
          <note>
            Tycker statsrådet att detta är en bra modell för att stimulera
            utbyggnad av bredbandstjänster i landet? Är statsrådet beredd
            att göra någonting åt detta?
          </note>
          <note>
            Vad gäller Teracom och krav på avkastning skulle jag gärna vilja
            ställa frågan: Vilka krav på avkastning ställer Kulturdepartementet
            och statsrådet som ägare?
          </note>
          <note>
            Vilka krav på särredovisning ställer man? Av årets redovisning
            går det inte att utläsa någonting av detta.
          </note>
          <note>
            När kommer de kraven att ställas, och vilka krav kommer statsrådet
            att ställa då, eller är det bara munväder som kommer?
          </note>
          <note>
            Anf. 12 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag kan bara konstatera att det i digital teknik
            inte finns någon must carry-skyldighet annat än för digitala sändningar,
            icke för analoga sändningar. Jag ska högläsa ur första paragrafen
            i radio- och TV-lagen som reglerar vidaresändningar i kabelnät.
            Den lyder som följer:
          </note>
          <note>
            Var och en som äger eller annars förfogar över en anläggning
            för trådsändning där TV-program sänds vidare till allmänheten
            och varifrån sändningarna når fler än tio bostäder ska se till
            att de boende i fastigheten som är anslutna till anläggningen
            kan ta emot
          </note>
          <note>
            TV-sändningar som sker med tillstånd av regeringen och som är
            avsedda att tas emot i området utan villkor om särskild betalning.
            Skyldigheten gäller endast för sändningar för vilka sändningstillståndet
            har förenats med krav på opartiskhet och saklighet samt ett villkor
            om ett mångsidigt programutbud där det ska ingå nyheter. Sändningar
            ska kunna tas emot på ett tillfredsställande sätt och utan kostnad
            för själva mottagningen. Ett program som har sänts ut enbart med
            digital teknik behöver sändas vidare endast om det sänds andra
            program i anläggningen med digital teknik. Det behöver då sändas
            vidare endast digitalt.
          </note>
          <note>
            Det var detta jag försökte säga i mitt inledande svar. Jag kan
            alltså inte se några problem. Ola Karlsson talar om kostnader.
            Jag talar om möjligheten för alla människor att fritt välja vad
            de ska få hemma i
          </note>
          <note>
            TV-apparaten och att det inte ska sitta några kabeldirektörer
            eller andra direktörer och bestämma vad som lönar sig bäst för
            dem att sända till hushållen.
          </note>
          <note>
            När det gäller Teracom har jag inte de exakta uppgifterna om
            avkastningskraven, men det är gängse avkastningskrav. Det är inget
            speciellt vad gäller
          </note>
          <note>
            Teracom. Det vi från statens sida, från ägarens sida, har markerat
            är att vi vill att de strävar efter en utdelning på 16 miljoner
            kronor i år.
          </note>
          <note type="speaker">
            Anf. 13 OLA KARLSSON (m):
          </note>
          <note>
            Fru talman! Jag kan konstatera att det statsrådet läser upp ju
            reglerar hur ett program ska vidaresändas, dvs. att sänder man
            ett TV-program digitalt finns det ingen skyldighet att omvandla
            det till analog signal. Men must carry-skyldigheten gäller också
            ett antal analoga kanaler - TV 1, TV 2, TV 4. Det finns ingen
            begränsning. I varje fall har jag inte lyckats läsa ut en sådan
            begränsning i radio- och TV-lagen som säger att om man har ett
            digitalt nytt bredband är man inte skyldig att distribuera de
            analoga kanalerna.
          </note>
          <note>
            Något sådant har jag inte kunnat läsa ut. Det är möjligt att
            statsrådet kan förtydliga ytterligare på den här punkten.
          </note>
          <note>
            Jag måste ändå konstatera att jag blir lite bekymrad över statsrådets
            minne vad gäller ägardirektiven.
          </note>
          <note>
            Jag tror att det är mycket viktigt inom en konkurrensutsatt verksamhet
            att det är klart att de statliga aktörer som vi har agerar på
            ett konkurrensneutralt sätt. Jag tror att en grundförutsättning
            för att detta ska kunna ske är att man särredovisar de kostnader
            och de verksamheter som i det ena fallet handlar om ett monopol
            och i det andra handlar om konkurrensutsatt verksamhet. Men i
            årets verksamhetsberättelse kan man inte utläsa ett skvatt av
            detta.
          </note>
          <note>
            Statsrådet är ansvarig ägare i regeringen för Teracom. Jag skulle
            vilja fråga: När kommer statsrådet att se till att det blir en
            särredovisning så att man faktiskt kan utläsa om det är konkurrensneutralt
            eller inte?
          </note>
          <note>
            Anf. 14 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Ja, med anledning Ola Karlssons sista bombastiska
            utlägg här vill jag åter upprepa det jag sagt i olika sammanhang
            om denna fråga om Teracom, att självfallet framställs i samband
            med bolagsstämman krav på Teracom om t.ex. avkastning på insatt
            kapital och utdelning i s.k. ägardirektiv. I ägardirektivet anges
            också att Teracom ska belysa förhållandet mellan den konkurrensutsatta
            och den icke konkurrensutsatta verksamheten. Vi begär alltså denna
            särredovisning. Det är inte så att vi försöker behandla Teracom
            på något annat sätt än alla andra bolag där staten är ägare.
          </note>
          <note>
            Reglerna för en kabeloperatör som enbart använder analog teknik
            innebär att must carry-skyldigheten gäller SVT 1, SVT 2 och TV
            4, alltså de kanaler som så gott som alla i Sverige kan se utan
            kostnad med en individuell antenn för analog mottagning. Om kabeloperatören
            även sänder digitalt, då omfattar must carry-skyldigheten en av
            Sveriges televisions båda digitala kanaler, alltså SVT 24 eller
            den regionala kanalen.
          </note>
          <note>
            Den första situationen innebär att det befintliga analoga kabel-TV-nätet
            byts ut mot en ny digital anläggning. De boende kommer fortfarande
            att vara hänvisade till denna anläggning för att få tillgång till
          </note>
          <note>
            TV-program och nätinnehavaren är då skyldig att se till att alla
            boende kan ta emot must carry-kanaler med god kvalitet.
          </note>
          <note>
            Det andra fallet innebär att ett digitalt bredbandsnät installeras
            som komplement till ett analogt kabelnät som redan finns. Då handlar
            det om att nätinnehavaren är skyldig att sända ut en av Sveriges
            televisions digitala kanaler med digital teknik.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1999/2000:411 om statens medborgerliga
            ansvar
          </note>
          <note type="speaker">
            Anf. 15 Statsrådet MONA SAHLIN (s):
          </note>
          <note>
            Fru talman! Elver Jonsson har frågat statsministern om regeringen
            är beredd att samlat se över en rad samhällsfunktioner där statsmakten
            har ett särskilt ansvar och som skulle kunna förbättra situationen
            vad beträffar urbaniseringens våndor, ungdomens utanförskap och
            upprättande av en rättstrygghet som inkluderar rimliga krav på
            nära samhällsservice. Vidare har han frågat om regeringen är beredd
            att stimulera nyföretagandet för särskilt de små företagen beträffande
            regler, riskkapital och en förändring som motverkar den svarta
            arbetsmarknaden.
          </note>
          <note>
            Arbetet inom regeringen är så fördelat att det är jag som ska
            svara på interpellationen. Interpellationen berör ett mycket stort
            antal frågeställningar inom olika statsråds ansvarsområden. Med
            hänsyn till den korta tid som står till mitt förfogande koncentrerar
            jag mig på att besvara de två huvudfrågor som ställs i interpellationen.
          </note>
          <note>
            Elver Jonsson frågar hur situationen kan förbättras i de delar
            av landet där befolkningen minskar till följd av den ökade urbaniseringen.
            Jag vill poängtera att diskussionen om urbaniseringen delvis är
            förenklad.
          </note>
          <note>
            Studier som har gjorts på senare tid visar att främst mindre
            tätorter minskar sin befolkning, samtidigt som det faktiskt sker
            en ökning i främst tätortsnära landsbygds- och vissa skärgårdsområden.
            Dessutom vill jag påpeka att den befolkningsminskning som sker
            i stora delar av Sverige inte enbart är en följd av utflyttning
            till storstadsregionerna.
          </note>
          <note>
            Andra faktorer som förklarar befolkningsminskningen är det historiskt
            mycket låga födelsetalet och den kraftigt minskade invandringen
            under andra halvan av 1990-talet. När det gäller utflyttning från
            glesbygd är det ungdomar som svarar för nästan hela ökningen.
            Det beror framför allt på den kraftiga ökningen av antalet studerande.
          </note>
          <note>
            Regeringen har givit den regionalpolitiska utredningen i uppgift
            att bl.a. utarbeta en strategi för regional balans samt att lämna
            förslag beträffande grundläggande servicefrågor, både samhälleliga
            och kommunala, i gles- och landsbygdsområden.
          </note>
          <note>
            Elver Jonsson har också tagit upp frågan om rättstryggheten.
            En utgångspunkt för regeringens arbete är att det samhällsproblem
            som brottsligheten utgör måste - förstås - angripas utifrån en
            bred politisk ansats. Det lokala brottsförebyggande arbetet har
            utvecklats i positiv riktning. Mer än hälften av landets kommuner
            har i dag lokala brottsförebyggande råd eller motsvarande organisation.
            I vårpropositionen har regeringen tillfört rättsväsendet ett tillskott
            på 1
          </note>
          <note>
            miljard kronor för år 2001 och ytterligare ca 1,5 miljarder kronor
            för vardera åren 2002 och 2003. Polisen ges samtidigt en resursförstärkning
            för innevarande år på 200 miljoner kronor.
          </note>
          <note>
            När det gäller frågan om situationen för ungdomar har statsrådet
            Ulrica Messing den 25 april i år besvarat en interpellation från
            Elver Jonsson om Ungdomars livschanser. Jag vill särskilt lyfta
            fram den del i interpellationssvaret som gäller vikten av ungdomars
            ökade entreprenörsanda. En nationell handlingsplan för främjande
            av ungt företagande utarbetas för närvarande av NUTEK.
          </note>
          <note>
            I interpellationens andra fråga efterfrågas regeringens inställning
            till fortsatta insatser för att stimulera de små och medelstora
            företagen. Regeringens linje ligger i detta fall fast och vi avser
            att med hög prioritet fortsätta arbetet med att förbättra villkoren
            för företagande och sysselsättning. Regeringen har under det gångna
            året genomfört lättnader på företagsskatteområdet och många av
            åtgärderna har varit särskilt riktade till små och medelstora
            företag.
          </note>
          <note>
            Regeringen anser att arbetet med att motarbeta och begränsa den
            svarta marknaden är ett mycket prioriterat område. Det handlar
            emellertid inte bara om att eventuellt sänka skatter utan också
            om att påverka attityder, göra det enklare att redovisa och betala
            skatt på ett riktigt sätt och att förbättra möjligheterna till
            kontroll. I detta sammanhang kan nämnas att regeringen i vårpropositionen
            föreslagit att skatteförvaltningen bör tillföras ett varaktigt
            tillskott på 125
          </note>
          <note>
            miljoner kronor för att bl.a. upprätthålla kontrollintensiteten
            på en önskvärd nivå.
          </note>
          <note type="speaker">
            Anf. 16 ELVER JONSSON (fp):
          </note>
          <note>
            Fru talman! Tack, statsrådet, för svaret. Jag har i ett antal
            interpellationer tagit upp statens ansvar för den kärnverksamhet
            som på många områden har urholkats. Därför har jag under senare
            tid haft debatter med departementscheferna inom Finans-, Näringsoch
            Justitiedepartementen samt dessutom med statsråden Mona Sahlin
            och Ulrica Messing.
          </note>
          <note>
            Därför reste jag frågan till statsministern om hur han sammantaget
            såg på statens medborgerliga ansvar när det gäller en rad samhällsfunktioner
            där statsmakten har ett särskilt ansvar och på vad som skulle
            kunna förändra situationen till det bättre när det gäller urbaniseringens
            avigsidor, ungdomens utanförskap, rättstryggheten som urholkas
            och hur man stimulerar nyföretagande för de små företagen i fråga
            om bl.a.
          </note>
          <note>
            regler, riskkapital och hur man kommer till rätta med den s.k.
            svarta arbetsmarknaden.
          </note>
          <note>
            Nu har frågan delegerats till biträdande näringsministern och
            jag är självfallet angelägen att få diskutera den med statsrådet,
            men jag hade - låt mig erkänna det - förväntat mig ett mera djupgående
            svar från regeringen än vad som ryms på en A4-sida.
          </note>
          <note>
            Statsrådet synes ta lätt på den obalans som råder i landet. Att
            hänvisa urbaniseringens stora problem till att det skulle handla
            om att vi har för få invandrare eller att det föds för få barn
            är att se alltför lättvindigt på saken. Vi har en urbaniseringsvåg
            som i sin styrka är långt värre än 1960-talets s.k. flyttlasspolitik.
          </note>
          <note>
            Mer än 200 kommuner minskar i befolkningstal, mindre än 80 kommuner
            växer. Hela befolkningstillväxten sker på några få orter i landet.
            Norrlands inland, Bergslagen, Värmland, Dalsland och sydöstra
          </note>
          <note>
            Sverige töms på invånare i aktiv ålder, och sysselsättningsökningen
            i dessa områden är praktiskt taget obefintlig. Norr om Dalälven
            är det endast en kommun som växer. Vid sidan av de tre storstadslänen
            är det bara två län som ökar i befolkning medan befolkningen minskar
            i 17 län.
          </note>
          <note>
            I skogslänen bor 20 % av landets invånare. Lika stor andel -
            20 % - bor i Stockholmsområdet, men av den sysselsättningsökning
            som nu sker hamnar 40 % i
          </note>
          <note>
            Stockholm medan skogslänen endast får 7 % av de nya jobben. De
            norrländska inlandskommunerna får den minsta andelen av tillväxten,
            och den utarmningen går från Tornedalen i norr ned till Västra
            Götaland.
          </note>
          <note>
            Nu hänvisar statsrådet till den regionalpolitiska utredningen.
            Men det vore fel att skriva ut en växel i förväg och tro lösningen
            skulle vara klar med det.
          </note>
          <note>
            Den våldsamma nedrustningen av vårt vägnät, den havererade närpolisreformen,
            tingsrätternas urglesning och en förväntad försämring när det
            gäller postens service på kassaområdet är alarmerande. Att då
            hänvisa till en statlig utredning som ännu inte är klar, långt
            mindre remissbehandlad och vars effekter ligger flera år framåt
            i tiden är som att se gräset växa medan kon dör.
          </note>
          <note>
            Min fråga om rättstryggheten har fog för sig. Jag har inga invändningar
            mot statsrådets synpunkt att det behövs en bred politisk insats.
            Det kan skönjas positiva signaler i det brottsförebyggande arbetet,
            men det behövs också en polisorganisation som följer upp och är
            på plats. Att kunna upprätthålla ordning medelst service och lokalkännedom
            är ytterst angeläget. Det är dags att låta närpolisreformen få
            ett reellt innehåll.
          </note>
          <note>
            Mitt påstående att ungdomar hamnar i ett utanförskap som vi knappast
            tidigare har varit med om är tyvärr riktigt - detta trots att
            vi i rent ekonomiska termer kanske aldrig har haft en så påkostad
            ungdomsgeneration.
          </note>
          <note>
            Min slutsats är att staten har misskött sin kärnverksamhet. Den
            medborgerliga servicen är inte tillräcklig. Fältropet Hela Sverige
            ska leva! måste bli mer än högtidstal. Bredband är naturligtvis
            bra, men det är makabert att den mest publika statliga satsningen
            under det senaste året är fler systembolag och statliga kasinon.
            Jag tror att det vill till betydligt mer konstruktiva och positiva
            inslag i regional- och arbetsmarknadspolitiken.
          </note>
          <note type="speaker">
            Anf. 17 Statsrådet MONA SAHLIN (s):
          </note>
          <note>
            Fru talman! Jag kan inte göra något åt besvikelsen över att det
            inte är statsministern som står här, utan
          </note>
          <note>
            Elver Jonsson får nöja sig med min enkla person.
          </note>
          <note>
            Det samlade svaret, med tanke på att det var väldigt många områden
            som Elver Jonsson ställde frågor om och tiden för att svara i
            en interpellationsdebatt är begränsad, är att det självfallet
            finns väldigt mycket mer som regeringen har gjort och som pågår
            på många håll i departementen. Jag tycker att jag i interpellationssvaret
            har visat det allvar som regeringen fäster vid denna fråga och
            på ett antal av de åtgärder som i dag vidtas, och jag kan givetvis
            fylla på med mer.
          </note>
          <note>
            Jag vill också säga att det är en viktig debatt som
          </note>
          <note>
            Elver Jonsson för och som jag har kunnat följa under en lång
            tid. Jag har respekt för den. Det finns en stor oro ute i landet,
            och det finns väldigt mycket som staten, både riksdag och regering
            men också myndigheterna, måste göra för att kunna upprätthålla
            en rimlig servicenivå i alla delar av landet. Den debatten är
            viktig och jag hyser all respekt för den.
          </note>
          <note>
            Men när Elver Jonsson säger att jag tar det här väl lättvindigt,
            blir jag ändå lite irriterad när Elver Jonsson själv säger att
            nu töms landsbygden på invånare i aktiv ålder. Vi kan väl ändå
            försöka att se med lite rim och reson på vad som faktiskt har
            hänt de senaste åren.
          </note>
          <note>
            En viktig orsak till den minskade befolkningsutvecklingen i delar
            av landet - och det är inte lättvindigt att säga det, Elver Jonsson
            - beror dels på att det föds färre barn, dels på att invandringen
            har minskat så drastiskt under de senaste åren. Totalt sett stod
            faktiskt invandringen för mer än halva befolkningsökningen i Sverige
            under den första halvan av 90-
          </note>
          <note>
            talet. Detta är inte lättvindigt, utan det är fakta.
          </note>
          <note>
            Jag tror att Elver Jonsson och jag är överens om att det är fantastiskt
            att fler ungdomar i dag får möjlighet att studera och att de studieorter
            som dessa ungdomar i dag kan flytta till för att få sin välbehövliga
            utbildning finns på flera håll i landet och inte bara i storstadsområdena.
            Jag tycker att någonting som vi ska poängtera många gånger är
            att ungdomars ökade rörlighet inte är något problem utan en fantastisk
            tillgång och något nödvändigt och viktigt: att få röra på sig,
            få intryck, erfarenheter och utbildning.
          </note>
          <note>
            Men det som vi ska diskutera är hur vi kan göra så att miljön
            i hela landet är sådan att man sedan vill och ska ha möjlighet
            att återvända med den nya kunskap och erfarenhet som man har skaffat
            sig. Då är servicen, kulturen, jobben, entreprenörsklimatet -
            precis det som Elver Jonsson pekar på - helt avgörande.
          </note>
          <note>
            Jag vill till detta bara lägga dels arbetet med de regionala
            tillväxtavtalen, som ju också visar på den väldiga anda som finns
            ute i länen för att skapa nya förutsättningar runtom i landet,
            dels statens arbete för att flytta både resurser och makt ut till
            regionerna, så att man där kan skapa sig en annan framtid och
            också få ett annat innehåll i sin arbetsmarknad.
          </note>
          <note>
            Jag vill också igen betona att tillgången till service i gles-
            och landsbygdsområdena är avgörande.
          </note>
          <note>
            Därför har också den regionalpolitiska utredningen fått i uppdrag
            att komma med förslag om hur detta ska förändras. Det finns också
            många projekt i gång som handlar om att hitta nya samlade servicelösningar
            för glesbygden.
          </note>
          <note>
            Polisen kommer att beröras på många sätt. Regeringen kommer redan
            i höst att tillsätta en utredning för att se över vilka möjligheter
            det finns att komplettera polisens resurser i glesbygdsområdena
            och hur tryggheten i dessa delar av landet kan öka.
          </note>
          <note>
            Det pågår alltså mycket. Oron är befogad. Men gör inte den överdrivna
            beskrivningen att landsbygden totalt töms på aktiva invånare,
            för riktigt så illa är det inte.
          </note>
          <note type="speaker">
            Anf. 18 ELVER JONSSON (fp):
          </note>
          <note>
            Fru talman! Vi är ändå överens om att det kan vara befogat med
            oro. Men sedan backar statsrådet mycket snabbt igen och säger
            att hon inte tar det här lättvindigt.
          </note>
          <note>
            Att de senaste årens befolkningsminskning beror på en svagare
            invandring och att färre barn föds är ett riktigt konstaterande.
            Men obalansen har ändå förvärrats, för storstadslänen har ju inte
            fått reduktioner av att det har fötts färre barn och att antalet
            invandrare har minskat. Vi har alltså fått en obalans som har
            stärkts av att det faktiskt går flyttlass från Norrlands inland.
            Problemet är att befolkningen minskar från en lägre nivå än tidigare.
          </note>
          <note>
            Sedan tycker jag ändå att man kan säga att det är dystert att
            vi i en god konjunktur med en tillväxt på
          </note>
          <note>
            3-4 % - det är fantastiskt roligt att det är möjligt -
          </note>
          <note>
            ändå inte har kommit upp i de sysselsättningstal som har varit
            gängse under hela efterkrigstiden, under tidigare decennier.
          </note>
          <note>
            Jag tycker att det är viktigt att vi hinner byta några ord om
            min fråga om hur nyföretagandet kan stimuleras genom regelförbättringar,
            hur tillgången till riskkapital kan öka och hur man kan gynna
            framför allt kvinnors entreprenörsanda. Jag menar att det är helt
            otillräckligt att hänvisa till en nationell handlingsplan.
          </note>
          <note>
            Vi har genom åren haft för mycket planer och för lite handling.
          </note>
          <note>
            Det är bra att regeringen bejakar nödvändigheten att förbättra
            villkoren för företagare och sysselsättning. Men de påstådda lättnaderna
            på skatteområdet är ju så begränsade och dessutom neutraliserade
            genom andra avgifter och skattehöjningar att de, enligt mitt sätt
            att se det, är helt otillräckliga.
          </note>
          <note>
            Jag har tidigare här med statsrådet Sahlin tagit upp de s.k.
            hushållsnära tjänsterna. Det finns ett antal företag som har startat
            trots ogynnsamma förutsättningar och de är i snabbt växande. Men
            det finns ett problem, och det är att skatter och avgifter gör
            att de som vi kan kalla för vanliga inkomsttagare inte har råd
            att efterfråga sådana tjänster. Att sådana företag ofta har kvinnor
            i ledningen gör inte saken mindre besvärande, vare sig för mig
            eller, tror jag, för den tidigare jämställdhetsministern.
          </note>
          <note>
            Återigen har en snabb förändring hindrats, tycker jag, av den
            splittring som är tydlig inom regeringen.
          </note>
          <note>
            Den har ofta hindrat kvinnliga entreprenörer att utveckla företag
            som det nu visar sig att de har kunnat hantera med stor professionalitet.
            Reformen, som uteblivit, får ett allt starkare stöd, inte minst
            från tidigare socialdemokratiskt aktiva människor som nu finns
            på andra håll där man ser behovet av och vill göra det möjligt
            att efterfråga sådana tjänster. Jag tror att det är viktigt att
            få reformen sjösatt, och då gäller det inte att få en flerårig
            utredning som ser över skattesystem i största allmänhet, för jag
            tror att den köpta markservicen, som skulle möjliggöra en satsning
            på kvinnors och mäns egen yrkesutveckling, är väldigt angelägen.
            Det skulle dessutom, och det har vi talat om förut, faktiskt bromsa
            en växande svart arbetsmarknad med lågbetalda människor utan sjukförsäkringsskydd
            eller möjlighet att samla ATP-poäng.
          </note>
          <note>
            T.ex. säger Riksskatteverkets chef att det är en verksamhet som
            är på väg att bli ohållbar. Han talar om
          </note>
          <note>
            30-50 miljarder kronor i uteblivna statsinkomster, dvs. mer än
            en svensk försvarsbudget.
          </note>
          <note>
            Jag tror att vi måste gripa oss an detta område både för att
            få en vit arbetsmarknad och för att göra det möjligt för unga
            människor att förena sin egen yrkeskarriär med ett gott familjeliv.
          </note>
          <note type="speaker">
            Anf. 19 Statsrådet MONA SAHLIN (s):
          </note>
          <note>
            Fru talman! Jag vill igen betona att vare sig jag eller någon
            annan ledamot i regeringen tar befolkningsutvecklingen lättvindigt.
            Det kan ändå inte vara lättvindigt att hänvisa till de två enskilt
            absolut största förklaringarna, som är födelsetalen och den drastiskt
            minskade invandringen. När vi för resonemanget om vad det är som
            måste ske i politiken för att göra tillväxtmöjligheterna och entreprenörsmöjligheterna
            starkare i hela landet, har vi därmed också sagt att vi har ett
            problem, som Elver Jonsson förtjänstfullt påpekat både nu och
            många gånger tidigare. Det som vi koncentrerar arbetet på är att
            föra ut makt och resurser till regionerna, för det är där man
            bäst kan bygga upp den nya tillväxten. Det handlar om servicenivån,
            och det handlar om tryggheten, precis de områden som interpellationen
            berör.
          </note>
          <note>
            När det gäller entreprenörsandan måste jag också få säga, med
            risk för att bli beskylld för att vara lättvindig igen, att vi
            har rekordhöga nivåer på nyföretagande i Sverige. Det är fantastiskt,
            och det är viktigt.
          </note>
          <note>
            Företagen måste bli ännu fler, det måste bli ännu enklare och
            det måste bli ännu bättre anpassade regler för de små företagen.
            Men man måste ha två ögon att se med, Elver Jonsson. Se inte bara
            det svarta, utan se också de förändringar som nu sker när det
            handlar om villkoren för de små och nya företagen.
          </note>
          <note>
            Regeringen kommer att fortsätta sitt arbete med att göra tillgången
            till riskkapital större för de små företagen. Vi gör om myndighetsstrukturen
            så att det ska bli lättare och enklare att ge service åt de små
            och medelstora företagen. Regelverket ska också ännu mer vara
            anpassat efter de mycket olika villkor som gäller för små företagare.
          </note>
          <note>
            När det gäller de hushållsnära tjänsterna har vi som Elver Jonsson
            själv sade diskuterat det ett antal gånger. Den frågeställningen
            förs ju nu in i diskussionen om den samlade synen på skattepolitiken
            som ska föras under hösten. Jag vill bara lägga till det som jag
            också nämnde i mitt svar, att det är viktigt nog att diskutera
            nivån på skatterna. Men minst lika viktigt är att förändra attityden
            till de tjänsteföretag vi nu pratar om. De är ett viktigt bidrag
            till sysselsättningen i
          </note>
          <note>
            Sverige och skulle kunna vara det i ännu högre grad.
          </note>
          <note type="speaker">
            Anf. 20 ELVER JONSSON (fp):
          </note>
          <note>
            Fru talman! När det gäller befolkningsutvecklingen och den obalans
            som råder och som jag påtalade är det så att den stora majoriteten
            av Sveriges län har minussiffror i sina befolkningstal. Det räcker
            inte att konstatera, menar jag, att det föds färre barn - det
            är i och för sig mycket beklagligt - och att det kommer färre
            invandrare som påverkar befolkningsutvecklingen. Men det som statsrådet
            inte lade lika stor vikt vid är att de flyttströmmarna går olyckligt
            och oftast åt fel håll.
          </note>
          <note>
            Jag delar Mona Sahlins uppfattning att självfallet ska ungdomar
            röra på sig och få nyttiga studie- och yrkeserfarenheter på annat
            håll. Men jag tror att det är viktigt att vi också kan få en återström.
            Det jag har tagit upp i flera interpellationer och även nu i den
            senaste sammankopplat - för det hänger ju ihop - är att det inte
            finns den servicenivå som statsrådet bekänner sig till och menar
            att vi ska ha. Det har skett stora missgrepp. Det gäller t.ex.
            den nedrustning av vägnätet och den uttunning av tingsrätter och
            annan rättsservice som har skett. Det gäller t.ex. också detta
            att det helstatliga Postverket inte kommer att erbjuda samma goda
            service framöver som man har haft.
          </note>
          <note>
            Det är sådana brister som jag tror spelar in när folk funderar
            på att återvända till landsbygdsområden utanför storstadsområdena.
            Därför tror jag att vi behöver se över det, och det är bråttom.
          </note>
          <note>
            Till sist bara de hushållsnära tjänsterna. Jag känner i luften
            att statsrådet bejakar mycket av min heta önskan om att det snabbt
            ska bli en reform. Men jag tror tyvärr att det är krafter som
            bromsar. I den delen får jag väl bara önska statsrådet Mona Sahlin
            god lycka när det gäller att kämpa ned en del motstånd i den egna
            partikretsen, för jag tror att det finns. Det behövs en förändrad
            attityd, förändrade regler och förändrade skattenivåer för att
            nyföretagen ska sätta fart där kvinnor i företagaryrkena kan få
            sin chans.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1999/2000:394 om högskolans kvalitet
          </note>
          <note type="speaker">
            Anf. 21 Utbildningsminister THOMAS ÖSTROS (s):
          </note>
          <note>
            Fru talman! Ulf Nilsson har frågat vilka åtgärder regeringen
            avser att vidta för att inte förkunskapskraven till högskolan
            successivt ska sänkas och påverka högskolans kvalitet. Ulf Nilsson
            gör gällande att elever från naturvetenskapligt och tekniskt program
            inte automatiskt kommer att bli behöriga till naturvetenskapliga,
            tekniska och medicinska högskoleutbildningar eftersom kurser i
            matematik, fysik och kemi inte längre blir obligatoriska. Som
            en följd av detta kan högskolorna - enligt Ulf Nilsson - komma
            att sänka antagningskraven alternativt tvingas anordna s.k. behörighetsgivande
            förutbildningar, vilket skulle leda till längre och dyrare studietid
            för studenterna.
          </note>
          <note>
            I mars 1999 godkände riksdagen i huvudsak regeringens förslag
            till en ny struktur för gymnasieskolans nationella och specialutformade
            program (prop.
          </note>
          <note>
            1997/98:169, bet. 1998/99:UbU3, rskr. 1998/99:160).
          </note>
          <note>
            Den av riksdagen beslutade nya strukturen innebär bl.a. att alla
            gymnasieprogram ska ha en omfattning på 2 500 gymnasiepoäng fördelat
            på kärnämnen, karaktärsämnen och individuella val. Beslutet berör
            de elever som börjar gymnasieskolan efter den 1 juli
          </note>
          <note>
            2000. Beslutet innebär vidare att ett nytt program, teknikprogrammet,
            inrättas och att de nationella programmen ska erbjuda eleverna
            en större valfrihet.
          </note>
          <note>
            Valbara kurser finns inom karaktärsämnesblocket och inom ramen
            för individuellt val.
          </note>
          <note>
            Mot bakgrund av riksdagens beslut om en ny gymnasiestruktur fick
            Skolverket i uppdrag att utarbeta förslag till programmål, inriktningar
            och omfattning av gemensamma karaktärsämnen för nationella program.
            Vad gällde inriktningar och kurser som har betydelse för särskild
            behörighet till olika högskoleutbildningar skulle Skolverket samråda
            med Högskoleverket och gemensamt med Högskoleverket analysera
            eventuella konsekvenser och finna lösningar som inte försvårar
            för eleverna från olika program att söka till högskolan.
          </note>
          <note>
            Regeringens beslut om programmål och gemensamma karaktärsämnen
            på de nationella programmen har haft som utgångspunkt att skapa
            tydlighet i programstrukturen och utrymme för valbarhet inom karaktärsämnesblocket.
            Detta innebär att vissa ämneskurser, som för närvarande krävs
            för särskild behörighet, i vissa fall kommer att erbjudas som
            s.k.
          </note>
          <note>
            garanterat valbara kurser. Skolverket har - med stöd av gymnasieförordningen
            - beslutat vilka kurser som ska erbjudas som garanterat valbara
            på varje nationellt program. T.ex. anges för teknikprogrammet
            att matematik D och matematik E samt fysik B ska vara garanterat
            valbara. Syftet är att - i minst samma omfattning som för närvarande
            - skapa möjligheter för elever att skaffa sig betyg i ämnen som
            är vanligt förekommande som särskilda behörighetskrav i högskolan.
          </note>
          <note>
            Ulf Nilsson är oroad över att kvaliteten i högskolan kan sjunka
            om högskolan tvingas sänka behörighetskraven. Jag skulle vilja
            göra följande kommentar till detta.
          </note>
          <note>
            I den proposition som regeringen lade fram våren
          </note>
          <note>
            1996 (prop. 1995/96:184) med förslag till ändringen av reglerna
            om tillträde till högskolan påpekades att högskolans utbildningar
            ska vara öppna för så många studenter som möjligt. Syftet med
            de särskilda behörighetskraven är att tydliggöra de mer specialiserade
            förkunskaper som anses nödvändiga för att klara av en viss utbildning.
            Å andra sidan är det den enskilda studenten som har ansvar för
            sina studier, och många studenter måste förmodas vara i stånd
            att bedöma om de har de reella förutsättningarna att klara av
            en viss utbildning. Därför bedömde regeringen att de särskilda
            behörighetskraven bör tillämpas relativt restriktivt.
          </note>
          <note>
            Högskolans utbildning ska bygga vidare på den kunskap som elever
            får i gymnasieskolan. Förkunskapskraven för antagning till högskoleutbildning
            är en bedömningsfråga för Högskoleverket och lärosätena. Kvaliteten
            på slutresultatet av högskoleutbildningen får naturligtvis inte
            påverkas av vilka förkunskapskrav som ställs. Kraven för godkända
            kurser i högskolan måste vara desamma, även om behörighetskraven
            ändras. Det ankommer på Högskoleverket att fatta beslut om vilka
            särskilda behörighetskrav som ska gälla för vissa program som
            leder till en viss yrkesexamen, t.ex. civilingenjörsexamen. Detta
            måste givetvis ske i samråd med Skolverket och med beaktande av
            förändringar i programstrukturen i gymnasieskolan. Det kan inte
            vara en förutsättning att en stor andel elever från gymnasieskolan
            måste komplettera sina förkunskaper efter avslutade gymnasiestudier.
          </note>
          <note>
            Gymnasieskolans nya struktur medför att Högskoleverket måste
            se över föreskrifterna om särskild behörighet. Ett sådant arbete
            pågår för närvarande inom Högskoleverket. Jag utgår från att verket
            så snart det är möjligt och i god tid före det att de första eleverna
            lämnar den nya gymnasieskolan har fullföljt översynen av de särskilda
            behörighetskraven. Det är av stor betydelse att eleverna tidigt
            informeras om vilka krav som ställs inför kommande högskolestudier.
          </note>
          <note>
            I propositionen Vissa skolfrågor (prop.
          </note>
          <note>
            1999/2000:68) som nyligen förelagts riksdagen aviserade regeringen
            att en proposition om rekrytering till högskolan kommer att föreläggas
            riksdagen. I det arbetet kommer frågan om en gymnasieexamen att
            behandlas.
          </note>
          <note type="speaker">
            Anf. 22 ULF NILSSON (fp):
          </note>
          <note>
            Fru talman! Jag tackar utbildningsministern för svaret. Utbildningsministern
            bekräftar i sitt svar att ett antal kurser inte kommer att vara
            obligatoriska, kurser som tidigare har varit det. De kommer i
            stället att vara, som det heter, garanterat valbara på det naturvetenskapliga
            programmet och på det nya teknikprogrammet. Det gäller sådana
            kurser som t.ex. matematik D, matematik E och fysik B. Möjligheterna
            finns alltså kvar för dem som väljer att läsa dessa kurser, som
            utbildningsministern säger.
          </note>
          <note>
            Bakgrunden till min interpellation var två frågetecken.
          </note>
          <note>
            För det första: Kommer högskolan att ge avkall på förkunskapskrav
            ifall det kommer fler elever som inte har läst de kurser som tidigare
            var obligatoriska?
          </note>
          <note>
            För det andra: Kommer högskolan att införa gymnasiekurser i form
            av s.k. baskurser för att hjälpa in studenterna?
          </note>
          <note>
            I det första fallet sjunker enligt min mening kvaliteten på högskolan
            med tanke på pressen att examinera så många som möjligt. I det
            andra fallet blir studietiden längre och dyrare för studenterna.
            Dessutom utnyttjas högskolans resurser till utbildning på gymnasienivå.
          </note>
          <note>
            Jag tycker inte att jag får något riktigt svar från utbildningsministern
            på min avslutande fråga om vad regeringen tänker göra för att
            de sänkta förkunskapskraven inte ska påverka högskolans kvalitet
            negativt.
          </note>
          <note>
            Jag tycker att utbildningsministerns svar pekar lite åt olika
            håll. Högre utbildning ska vara öppen för så många som möjligt,
            men samtidigt ska förkunskaperna ha inhämtats i gymnasiet. Högskolans
            slutresultat ska vara av samma kvalitet som hittills, men samtidigt
            finns pressen på att examinera de studenter som är sämre förberedda
            än tidigare.
          </note>
          <note>
            Utbildningsministern säger att ett övergripande mål är att högre
            utbildningar ska vara öppna för så många som möjligt. Jag skulle
            i stället vilja formulera det så här: Det är viktigt att så många
            som möjligt går vidare till högre utbildning, men de som gör det
            måste ha bra förutsättningar att klara sin utbildning.
          </note>
          <note>
            Utbildningsministern säger också att gymnasieskolans nya utformning
            medför att högskolan i god tid måste se över föreskrifterna om
            behörighet innan de första eleverna lämnar den nya gymnasieskolan.
          </note>
          <note>
            Enligt min mening borde det ske betydligt tidigare, dvs. innan
            gymnasieeleverna ska välja eller välja bort de kurser som kan
            krävas för behörighet. Eleverna börjar ju redan i höst på de förändrade
            gymnasieprogrammen. Ett rimligt krav från dem som läser på gymnasiet
            måste väl vara att de kan planera sina studier efter vad de kan
            tänka sig att läsa senare.
          </note>
          <note>
            Fru talman! Jag menar att vi borde ha en helt annan och mycket
            enklare grundprincip för antagning till högskolan. Inför i stället
            en gymnasieexamen som ger grundläggande behörighet för olika ämnesinriktningar,
            beroende på vilket gymnasieprogram man läser! Låt sedan högskolorna
            i större utsträckning än nu själva utforma särskilda behörighetskrav
            och använda sig av tester och intervjuer när en utbildning kräver
            särskilda förutsättningar!
          </note>
          <note>
            En självklar och mycket viktig grundförutsättning måste vara
            att varje studerande vet vilka möjligheter en gymnasieutbildning
            ger för framtida studier. Jag tycker att dagens diskussion visar
            att den tydligheten inte finns för de elever som börjar gymnasiet
            i höst.
          </note>
          <note>
            En mera uttalad högskoleförberedande utbildning än den som vi
            har i dag på gymnasiet skulle skapa den klarheten för eleverna.
          </note>
          <note type="speaker">
            Anf. 23 PER BILL (m):
          </note>
          <note>
            Fru talman! Ulf Nilsson tar upp en mycket viktig fråga, nämligen
            om högskolans kvalitet. Jag tror att det finns många orsaker till
            att vi i dag har en fläckvis ganska låg kvalitet på vår högre
            utbildning. Det visar inte minst den senaste ESO-studien, benchmarkingrapporten.
            Bitvis är det väldigt bra, och bitvis finns det mycket kvar att
            göra.
          </note>
          <note>
            Ulf Nilsson har pekat på en viktig aspekt, att man tar in studenter
            med för dåliga kunskaper. En annan viktig aspekt är naturligtvis
            att man använder lärare med för dåliga kunskaper. En tillkommande
            aspekt kan vara att det finns för små resurser på många universitet
            och högskolor i dag. Ytterligare en kan vara att utbildningen
            på vissa ställen ligger långt från den relevanta forskningen.
            Därutöver kan det vara så att studenternas val har så liten betydelse
            och att det är så mycket av politisk styrning som avgör var studenterna
            ska studera.
          </note>
          <note>
            Men jag tror också att problemet börjar mycket tidigare. Ulf
            Nilsson var inne på det. Vi har fått en
          </note>
          <note>
            "högstadiefiering" av gymnasiet. I Katedralskolan hemma i Uppsala
            finns det en mattelärare som varje år genomför samma prov, så
            att varje årskull blir testad. Han säger att resultatet tyvärr
            sjunker år efter år. Man tvingas då fundera på hur man ska ge
            eleverna den basutbildning som de borde ha fått redan på högstadiet.
          </note>
          <note>
            På samma sätt ser vi en "gymnasifiering" av högskolan. På en
            känd teknisk högskola gör man samma sak, dvs. testar eleverna
            med ett matteprov. Även där säger läraren att det blir sämre och
            sämre resultat. Ett tag trodde han att det berodde på att man
            nu tar in mycket fler, och han gjorde därför en bortgallring av
            dem som inte skulle ha fått plats, om man inte hade utökat utbildningen.
            Även sedan han hade gjort det såg han sjunkande resultat i matteutbildningen.
          </note>
          <note>
            Det här är naturligtvis mycket oroande. Det finns alltså mycket
            att göra i grund- och gymnasieskolan.
          </note>
          <note>
            Jag håller också med Ulf Nilsson om att det finns mycket att
            göra när det gäller antagningen till den högre utbildningen. Det
            måste finnas en tydlighet, så att eleverna vet vad som behövs
            för att komma in på olika linjer.
          </note>
          <note>
            Det behöver också göras väldigt mycket på våra universitet och
            högskolor för att de år efter år ska kunna ge utbildning i absolut
            världsklass. Jag tror t.ex. att det handlar om att studenternas
            val ska styra resurser och platstilldelning. Jag tror att vi måste
            få en tuffare konkurrens mellan olika universitet. Jag tror att
            vi måste öka antalet platser på attraktiva lärosäten och minska
            det på icke attraktiva lärosäten. Det blir en följd av studenternas
            val.
          </note>
          <note>
            Jag tror också att vi måste decentralisera antagningen till högskolan,
            så att högskolorna själva ska få avgöra om de ska använda betyg,
            betyg och tester eller betyg och intervjuer, eller hur de vill
            göra detta.
          </note>
          <note>
            Jag tror vidare att vi måste öka anslagen till den högre utbildningen
            och bli av med de tomma platserna på vissa ställen och de långa
            köerna på andra och attraktiva ställen. Dessa köer bidrar verkligen
            inte till att höja kvaliteten på den högre utbildningen i Sverige.
          </note>
          <note type="speaker">
            Anf. 24 Utbildningsminister THOMAS ÖSTROS (s):
          </note>
          <note>
            Fru talman! Jag blir väldigt glad när både Ulf
          </note>
          <note>
            Nilsson och Per Bill är intresserade av att diskutera högskolans
            kvalitet. Det är ett område som jag lagt ned mycket av min arbetstid
            på. Jag är övertygad om att vi behöver en mycket mer omfattande
            kvalitetsutvärdering av våra högskoleutbildningar. Därför har
            regeringen också på riksdagens bord lagt ett förslag som har bifallits
            av riksdagen. Det innebär att vi nu framöver har ett av Europas
            mest ambitiösa system när det gäller kvalitetsutvärdering. Alla
            våra högskoleprogram, alla våra ämnen, ska regelbundet utvärderas,
            och ribban ska ligga högt. Vi ska stå oss väl i en internationell
            konkurrens i högskoleutbildningen.
          </note>
          <note>
            Om man inte förbättrar kvaliteten i utbildningen på en högskola
            där man får kritik för bristande kvalitet, riskerar man till syvende
            och sist att förlora examinationsrätten. Det är ett mycket starkt
            system. Det genomfördes inte några framsteg i det avseendet under
            den moderata utbildningsministerperioden, men nu har vi tagit
            ett rejält steg framåt. Det är viktigt. Utbildningskvaliteten
            i högskolan är väldigt viktig.
          </note>
          <note>
            Ulf Nilsson tar upp en fråga som rör antagningen och förkunskaperna
            för de personer som söker till högskoleutbildning, men jag tror
            att han hamnar i en konflikt med sin egen politiska övertygelse.
            Jag tror att Ulf Nilsson vill att gymnasieeleverna ska ha valfrihet
            att själva komponera sin utbildning. Alla elever borde ges ökad
            möjlighet att själva sätta samman kurser till ett eget personligt
            program, skriver Folkpartiet i sin reservation mot regeringens
            politik på gymnasieskolans område.
          </note>
          <note>
            Valfrihet innebär ju också att det finns en möjlighet för elever
            att välja efter eget intresse och egen fallenhet. Det viktiga
            är att eleverna ska veta vilka förkunskapskrav som ställs, om
            de vill vidare till högskolan. Där har vi väldigt höga ambitioner.
            Vi vill ju att hälften av en årskull ska komma vidare till högre
            utbildning.
          </note>
          <note>
            Ulf Nilsson bör nog fundera igenom sin egen principiella syn
            på detta med valfrihet och att slå förordningarna i huvudet på
            de elever som inte väljer som Ulf Nilsson vill. Vår tradition
            i svensk högskola är att inte stänga ute väldigt stora grupper
            redan vid antagningen utan faktiskt lita till individens eget
            ansvar för att fullfölja och klara sin utbildning. Det är en viktig
            tradition. Vi ska inte försöka snäva in antagningen till högskolan,
            något som gör att vi skulle stöta bort många begåvningar som söker
            sig till högre utbildning.
          </note>
          <note>
            Per Bill säger att högskolans utbildningar har låg kvalitet.
            Vad grundar han det på? Jo, han säger att det har kommit ut en
            ESO-rapport som säger att högskolans utbildning har låg kvalitet.
            Den skulle jag gärna vilja se, för den har ännu så länge inte
            kommit ut.
          </note>
          <note>
            ESO har avgivit en jämförande rapport som var väldigt intressant.
            Den var nästan identisk med en artikel som jag själv skrev i Svenska
            Dagbladet för ett och ett halvt år sedan och som pekade på ett
            centralt problem i den svenska högskolan.
          </note>
          <note>
            Det är att min generation - vi som är födda på 60-
          </note>
          <note>
            talet - inte gick vidare till högskolan på 1980-talet.
          </note>
          <note>
            Orsaken till det var att man inte byggde ut högskolan på 1980-talet.
            Det gjorde man inte heller i slutet på
          </note>
          <note>
            1980-talet, och väldigt lite på 1990-talet. Det behövs en uppryckning
            på den punkten för att vi ska få de nya ungdomsgenerationerna
            väldigt välutbildade. Det är precis den grund vi har för den mycket
            skarpa expansion vi gör av högre utbildning, 100 000 platser.
          </note>
          <note>
            Det är vad ESO-rapporten innebär.
          </note>
          <note>
            Det ESO-rapporten däremot säger är att vi ligger granska bra
            till på grund- och gymnasieskolan i matematik jämfört med andra
            länder. Där har skett en uppryckning sedan början på 80-talet,
            då vi låg dåligt till i vissa internationella jämförelser. Vi
            är bättre på att hävda oss internationellt när det gäller matematik
            och naturvetenskapen i innehållet, i kunskaperna hos eleverna.
            Det är bra, och det är viktigt.
          </note>
          <note>
            Det finns många intressanta frågeställningar att diskutera. Jag
            återkommer i nästa replik.
          </note>
          <note type="speaker">
            Anf. 25 ULF NILSSON (fp):
          </note>
          <note>
            Fru talman! Utbildningsministern säger att Folkpartiet vill ha
            valfrihet i gymnasieskolan, och det är alldeles riktigt. Men kärnpunkten
            är att man också måste ha valfrihet att förbereda sig på en mer
            yrkesinriktad utbildning eller på en högre utbildning. Samtidigt
            måste alltid möjligheter att komplettera finnas även som vuxen.
          </note>
          <note>
            Den här diskussionen visar på en principiell skillnad när det
            gäller inställningen till gymnasieskolan mellan Socialdemokraterna
            och Folkpartiet. Den skillnaden i grundsynen hänger också samman
            med synen på högskolan.
          </note>
          <note>
            Gymnasieskolans likformighet i dag gör det svårt både för många
            som vill välja att förbereda sig för en yrkesutbildning och också
            för många som vill välja att förbereda sig för högre studier.
            Detta tog också
          </note>
          <note>
            Per Bill upp i sitt anförande.
          </note>
          <note>
            Det blir allt vanligare att högskolan tvingas reparera kunskapsbrister
            från gymnasieskolan liksom gymnasieskolan tvingas reparera brister
            från grundskolan. Det blir en negativ tendens genom hela utbildningssystemet
            att elever slussas vidare till nivåer de inte har kunskaper för
            att klara av. Det är naturligtvis till sist den enskilde studeranden
            som drabbas av detta.
          </note>
          <note>
            I dag valde jag att ställa frågan om hur antagningsprinciperna
            ska utformas. Antagningssystemet verkar inte fungera särskilt
            bra i dag. Den ESO-rapport om antagningen till högskolan som kom
            nu i maj innebär en svidande kritik av dagens centraliserade antagningssystem.
          </note>
          <note>
            Rapporten konstaterar att antagningssystemet är en misshushållning
            med mänskliga resurser. Det finns ingen garanti för rättvis behandling.
            Sökandes förutsättningar för studier tas inte till vara. Den sociala
            snedrekryteringen motverkas inte. En avgörande slutsats från rapporten
            lyder: De som söker kommer inte in, och de som kommer in börjar
            inte.
          </note>
          <note>
            Fru talman! Regeringen har nu tyvärr skjutit upp förslaget om
            gymnasieexamen. Ett sådant förslag skulle egentligen ha kommit
            redan denna vår. Det är synd att Högskoleverkets arbete med förkunskapskrav
            måste börja utan att man vet besked om hur det blir med gymnasieexamen.
            Det är synd att de som börjar gymnasiet i höst inte vet vad de
            måste läsa för att komma in på olika utbildningar.
          </note>
          <note>
            Regeringen har sagt att ett förslag om en gymnasieexamen ska
            kopplas till frågan om regler för behörighet. Det tycker jag låter
            intressant. Folkpartiets inställning är tydlig. En gymnasieexamen
            ska helt enkelt vara grundkravet för behörighet till högre utbildningen.
            Naturligtvis hoppas jag att regeringens förslag kommer att gå
            i den riktningen.
          </note>
          <note>
            Min fråga gällde vilka åtgärder regeringen avser vidta för att
            inte förkunskapskraven till högskolan ska sänkas och påverka högskolans
            kvalitet. Därför upprepar jag nu några konkreta frågor till utbildningsministern.
          </note>
          <note>
            Hur tänker utbildningsministern förhindra att sänkta förkunskapskrav
            sänker kvaliteten på en utbildning, som naturligt strävar efter
            att examinera så många som möjligt? Den andra frågan är: Anser
            utbildningsministern att högskolorna ska bedriva kurser på gymnasienivå,
            eller är detta gymnasieskolans och vuxenutbildningens uppgift?
          </note>
          <note type="speaker">
            Anf. 26 PER BILL (m):
          </note>
          <note>
            Fru talman! Jag tror att utbildningsministern hörde lite dåligt
            eller talade med någon annan medan jag höll mitt inledningsanförande.
            Jag tyckte att jag var ganska tydlig på den punkten. Jag sade
            inte att den svenska högre utbildningen är dålig överlag, utan
            jag sade att den är fläckvis dålig. Vi har utbildningar av absolut
            världsklass. Men vi har faktiskt också utbildningar som tyvärr
            håller ganska medioker kvalitet.
          </note>
          <note>
            Jag tycker att varje student som investerar oerhört mycken möda
            och drar på sig stora skulder har rätt till en riktigt bra utbildning
            av mycket hög kvalitet. Jag tror faktiskt att vi har gemensamma
            ambitioner om kvaliteten och hur vi år efter år måste sträva efter
            att det ska bli bättre. Jag tycker dock att den kvalitetsutvärdering
            som nu är på gång inte är särdeles ambitiös.
          </note>
          <note>
            Att utvärdera varje utbildning vart sjätte år är inte alls att
            sätta ribban väldigt högt utan snarare på en halvlåg nivå.
          </note>
          <note>
            Jag tycker därför att det är väldigt bra att Moderna
          </note>
          <note>
            Tider och flera andra nu börjar vakna till och hitta olika sätt
            att varje år göra en rankning av olika utbildningar. Här tror
            jag att vi kan få många fler bra exempel på sätt att se till att
            kommande studenter får en god inblick i vilka utbildningar som
            håller riktigt bra kvalitet och vilka som ännu inte gör det.
          </note>
          <note>
            Hur kan jag då veta att det är fläckvis dåligt? frågar utbildningsministern.
            Det gör jag t.ex. genom att jag träffar ganska många studenter
            på högskolor.
          </note>
          <note>
            Flera av dem har sagt, att hade de vetat hur få studenter de
            skulle vara på sin civilingenjörsutbildning på den medelstora
            högskolan hade de hellre köat ytterligare något år på KTH eller
            Chalmers än att börja på den utbildning de gjorde. Det är deras
            egna ord.
          </note>
          <note type="speaker">
            Anf. 27 Utbildningsminister THOMAS ÖSTROS (s):
          </note>
          <note>
            Fru talman! Per Bill är trots sin ungdom en erfaren politiker.
            När han blir pressad glider han undan till något annat. Kvalitetsfrågan
            är oerhört viktig, och utvärdering är oerhört viktigt.
          </note>
          <note>
            Denna regering har, som enda regering som jag kan överblicka,
            lagt fram ett förslag om ett genomgripande kvalitetsutvärderingssystem
            med till syvende och sist också ett sanktionsinstrument om man
            inte uppnår kvalitetskraven, dvs. man får inte examinera på en
            svensk högskoleutbildning om man inte bedriver en högskolemässig
            utbildning av hög kvalitet.
          </note>
          <note>
            Att det finns fläckvisa delar av dålig utbildning har vi fått
            bevis på genom detta system. Ett antal sjuksköterskeutbildningar
            och liknande har blivit av med examinationsrättigheterna för att
            man icke uppnår högskolemässig kvalitet. Det var aldrig moderaterna
            i närheten av när de hade ansvar för utbildningspolitiken.
          </note>
          <note>
            De hade inte ork och kraft att driva igenom ett kvalitetsutvärderingssystem,
            utan de stannade på halva vägen. Det blev ett slags resonerande
            med högskolorna från dåvarande kanslerns sida men inte ett kvalitetsutvärderingssystem.
            Det gläder mig att Per
          </note>
          <note>
            Bill har närmat sig oss på den punkten.
          </note>
          <note>
            Det som Per Bill påstod var att ESO hade kommit med bevis för
            att det var dålig kvalitet på vissa delar av svensk högskoleutbildning.
            Så var det inte. Jag har läst ESO:s rapport, och jag tror inte
            att Per Bill har läst den. De noterade det som jag också tycker
            är viktigt och som har legat till grund för vår politik.
          </note>
          <note>
            Vi har för låg andel högskoleutbildade i de unga generationerna.
            Detta måste vi göra någonting åt. Det var ingen kommentar till
            kvaliteten i svensk högskoleutbildning. Det var kvantiteten det
            handlade om, och det måste vi göra någonting åt.
          </note>
          <note>
            När det gäller kvalitetsfrågorna kan jag garantera både Per Bill
            och Ulf Nilsson att regeringen är väldigt aktiv och engagerad
            i att genomföra väldigt konkreta förslag till kvalitetskontroll
            i svensk högskola. Här är vi intresserade av att utbyta erfarenheter
            för att gå vidare.
          </note>
          <note>
            Det finns på ett område en inkonsekvens ytterligare hos Ulf Nilsson,
            som är lite grann en tradition hos
          </note>
          <note>
            Ulf Nilsson när vi diskuterar högskolefrågor. Engagemanget ligger
            oftast på grund- och gymnasieskolan och inte på högskolan. Det
            märks tydligt.
          </note>
          <note>
            Det gäller den här gången det han säger om att alla elever ska
            veta när de går i gymnasieskolan vilka antagningskrav som gäller.
            Det tycker jag är en fullt respektabel åsikt. Så ska det naturligtvis
            vara.
          </note>
          <note>
            Samtidigt säger både Ulf Nilsson och Per Bill att antagningen
            ska avgöras i frihet för varje högskola att bedöma. Enligt Per
            Bills uppfattning ska det vara betyg, betyg eller tester, eller
            "hur man nu vill göra det". Hur ska den unge gymnasiestudenten
            veta "hur man nu vill göra det" när det är dags att komma till
            högskolan?
          </note>
          <note>
            Det är därför som jag vill ha ett system som är rikstäckande
            som gör att det finns en möjlighet för varje elev i gymnasieskolan
            att veta vilka förkunskapskrav som ställs. Det är viktigt. Sedan
            är jag intresserad av att föra ett resonemang om att underlätta
            för högskolorna att hitta alternativa metoder.
          </note>
          <note>
            Men det får aldrig vara så att det slår undan möjligheterna för
            planering för gymnasieeleven.
          </note>
          <note>
            Ulf Nilsson har inte funderat över den motsättningen och inte
            heller över motsättningen mellan valfrihet och att alla ska läsa
            det som Ulf Nilsson vill.
          </note>
          <note>
            Vi har ett högskoleverk som fastställer standardbehörigheterna.
            Så bör det vara. De arbetar nu med de nya standardbehörigheterna,
            och jag har fullt förtroende för att de kommer att arbeta för
            att upprätthålla en hög kvalitet också när det gäller kraven på
            antagningen till högskolan.
          </note>
          <note>
            När skolministern lägger fram sitt förslag om en gymnasieexamen
            kommer man också parallellt att föra en diskussion om hur den
            påverkar antagningsreglerna. Till detta får vi återkomma då skolministern
            presenterar sitt förslag till gymnasieexamen.
          </note>
          <note type="speaker">
            Anf. 28 ULF NILSSON (fp):
          </note>
          <note>
            Fru talman! Nej, utbildningsministern, engagemanget handlar inte
            bara om gymnasieskolan. Däremot finns det ett stort engagemang
            för hela utbildningssystemet, från förskolan, genom grundskolan
            och gymnasieskolan till högre utbildning. Det hänger ihop.
          </note>
          <note>
            Därför tycker jag att det är bra att regeringen har börjat med
            ett kvalitetsutvärderingsarbete. Men jag tycker, vilket jag också
            har hävdat i en motion, att man borde göra tidsintervallerna betydligt
            kortare.
          </note>
          <note>
            Jag anser också att regeringen borde gå vidare med att skilja
            mellan de olika roller som i dag förenas i högskolan.
          </note>
          <note>
            Nej, utbildningsministern, det finns ingen motsättning mellan
            Folkpartiets uppfattning om valfrihet och uppfattningen att man
            ska kunna välja mellan en mer högskoleinriktad gymnasieutbildning
            och en mer yrkesinriktad gymnasieutbildning. Det är just det som
            är valfrihet. I dagens likformade gymnasieskola tenderar man att
            inte kunna göra det här valet. Man blir inte förberedd vare sig
            för högre utbildning eller för yrkesutbildning.
          </note>
          <note>
            Dessutom tycker jag och Folkpartiet att det är mycket viktigt
            att vi genom hela utbildningssystemet, bl.a. genom en väl utbyggd
            vuxenutbildning, alltid har möjlighet att komplettera, så att
            man inte fastnar i återvändsgränder.
          </note>
          <note>
            Jag skulle vilja ge utbildningsministern en chans att kommentera
            mina två grundfrågor ännu en gång.
          </note>
          <note>
            Anser utbildningsministern att universitet och högskolor ska
            anordna gymnasiekurser för att rädda de områden där gymnasieskolan
            har brustit, eller ska man skilja på de rollerna?
          </note>
          <note>
            Har utbildningsministern några konkreta förslag till hur man
            kan förhindra att de sänkta förkunskapskraven - om de införs -
            inte sänker kvaliteten?
          </note>
          <note type="speaker">
            Anf. 29 Utbildningsminister THOMAS ÖSTROS (s):
          </note>
          <note>
            Fru talman! Förändringarna i gymnasieskolan innebär inte några
            sänkta förkunskapskrav på det sätt som Ulf Nilsson beskriver.
            Gymnasieeleverna får möjlighet att välja kurser, och det finns
            klart stipulerat vilka kurser som man absolut ska ha möjlighet
            att välja. Det ska också vara klart och tydligt för gymnasieeleverna
            vilka kraven är för att komma in på högskolan.
          </note>
          <note>
            Ulf Nilsson frågade om högskolan över huvud taget ska vara med
            och överbrygga de svårigheter som kan finnas för dem som t.ex.
            inte har rätt naturvetenskaplig bakgrund för att kunna läsa en
            naturvetenskaplig utbildning. Svaret är absolut ja.
          </note>
          <note>
            Det basår som finns i högskolorna är i mitt tycke ett väldigt
            viktigt verktyg för att locka fler att läsa naturvetenskapliga
            och tekniska utbildningar. Det är av gemensamt intresse för hela
            vårt samhälle att vi förmår fler att söka sig till den sektorn.
          </note>
          <note>
            Vi kan inte säga att man bara ska ha den möjligheten på gymnasiet
            och att man därefter får packa sin kappsäck och aldrig mer söka
            sig till det området. Det är inte rimligt.
          </note>
          <note>
            Jag tycker att det är väldigt bra att många högskolor också jobbar
            aktivt med att locka nya grupper till naturvetenskap och teknik,
            inte minst till ingenjörsutbildningarna. Det är viktigt för vårt
            samhälle och för vårt näringsliv.
          </note>
          <note>
            Så naturligtvis ska högskolorna fortsätta med det arbetet. Jag
            tror inte att Ulf Nilsson själv anser att man ska avsluta det.
          </note>
          <note>
            Ulf Nilsson ansluter sig nu till den kvalitetsutvärdering som
            vi har genomfört. Nu vill han ha lite mer.
          </note>
          <note>
            Låt oss då diskutera det - jag är glad över att ni ställer upp
            på det stora systemskifte som vi gör på det här området.
          </note>
          <note>
            Ulf Nilsson håller fast vid ytterligare en inkonsekvens. Det
            ska vara något slags fristående myndighet som gör utvärderingen,
            medan Högskoleverket ska ha sanktionsinstrumentet att ta bort
            examinationsrätten. Hur ska detta gå till?
          </note>
          <note>
            Jag ställde den frågan i riksdagsdebatten tidigare.
          </note>
          <note>
            Då hade Ulf Nilsson inte tänkt igenom detta, sade han. Jag vet
            inte om det gäller nu också.
          </note>
          <note>
            Ska vi ha Moderna Tider som talar om ifall kvaliteten var god
            och Högskoleverket som följer deras rekommendationer och drar
            in examinationsrätten?
          </note>
          <note>
            Orimligt! Däremot är Moderna Tider en intressant tidning. Den
            läser jag gärna.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1999/2000:395 om studiemedel och internationalisering
          </note>
          <note type="speaker">
            Anf. 30 Utbildningsminister THOMAS ÖSTROS (s):
          </note>
          <note>
            Fru talman! Per Bill har frågat mig om jag avser verka för att
            fler svenska studenter ska få möjlighet att studera utomlands
            på lika villkor oavsett på vilka grunder de blivit antagna.
          </note>
          <note>
            Frågan har uppkommit med anledning av att vissa språkstudier
            som Göteborgs universitet valt att förlägga till University of
            Sussex, Brighton, inte berättigar till studiemedel för utlandsstudier
            utan till ordinarie studiemedel för studier i Sverige. Till följd
            av att levnadsomkostnaderna och valutans köpkraft inte beaktas
            i sådana fall kan det uppkomma vissa beloppsskillnader.
          </note>
          <note>
            Studiemedel för studier utomlands beviljas med stöd av studiestödslagen
            under de förutsättningar och med de belopp som föreskrivs av regeringen
            eller den myndighet som regeringen bestämmer. Enligt studiestödsförordningen
            får studielån lämnas med högst det belopp som CSN årligen fastställer
            med hänsyn till levnadsomkostnaderna i respektive land.
          </note>
          <note>
            För närvarande utgår studiemedel för utlandsstudier i Storbritannien
            till ett belopp som överstiger svenska studiemedel med 1 485 kr
            per månad. Bidragsdelen är alltid lika stor som vid studier i
            Sverige.
          </note>
          <note>
            I studiestödsförordningen har regeringen överlåtit på
          </note>
          <note>
            CSN att utfärda mer detaljerade föreskrifter om rätt till studiemedel
            för studier utomlands samt att beräkna sådana studiemedel.
          </note>
          <note>
            CSN har i aktuella föreskrifter om studier utomlands avgränsat
            rätten till studiemedel till studerande som är antagna till och
            studerar vid utländsk läroanstalt utanför rikets gränser och som
            har rätt att tentera och avlägga examen vid den utländska läroanstalten
            samt har status som studerande i studielandet.
          </note>
          <note>
            För att få studiemedel enligt utlandsföreskrifterna räcker det
            alltså inte med att studierna rent praktiskt bedrivs utomlands.
            Svenska studerande som vistas vid University of Sussex, Brighton,
            men som inte är antagna som studerande vid detta universitet utan
            studerar vid Göteborgs universitet och följer den svenska kursplanen
            beviljas därför studiemedel på samma grunder och med samma belopp
            som gäller för andra studerande vid svenska läroanstalter.
          </note>
          <note>
            Studiemedel för studier vid svenska utbildningar eller vid svenska
            läroanstalter är beräknade för studier i Sverige. Förutsättningen
            för resursberäkningen är alltså inte att de svenska utbildningarna
            ska lokaliseras utomlands. Detta gäller även för resurstilldelningen
            för själva utbildningen.
          </note>
          <note>
            Både studenter och utbildningsanordnare har tillgång till relevant
            information om vilka regler som gäller för den här typen av utlandsförlagda
            studier.
          </note>
          <note>
            Reglerna har varit kända alltsedan Göteborgs universitet startade
            sina utbildningar i England för 25 år sedan. Anledningen till
            att de just på senare tid särskilt uppmärksammats är kronans försvagning
            i förhållande till pundet.
          </note>
          <note>
            I många fall måste svenskar som studerar vid utländska läroanstalter
            betala terminsavgifter. För sådana utgifter kan man söka extra
            studiemedel. Svenskar som studerar vid svenskt lärosäte med utbildning
            förlagd utomlands, vilket är aktuellt i det här fallet, betalar
            däremot ingen terminsavgift. Lånebeloppet behöver alltså inte
            höjas av den anledningen. Det bör också noteras att de har möjlighet
            till extra studiemedel för resekostnader och försäkring och att
            högskolepoäng som läses under vistelse i Brighton tillgodoräknas,
            vilket inte är lika självklart för svenska studenter som bedriver
            utlandsstudier vid samma universitet. De studerande som här avses
            har därför en förhållandevis förmånlig studiesituation.
          </note>
          <note>
            Det svenska studiemedelssystemet är internationellt sett mycket
            generöst och ger i dag svenska studenter många möjligheter till
            utlandsstudier. Jag anser att det inte är motiverat att vidta
            åtgärder i den fråga interpellationen avser.
          </note>
          <note type="speaker">
            Anf. 31 PER BILL (m):
          </note>
          <note>
            Fru talman! Det finns ett par trender som man kan se ganska tydligt
            i den högre utbildningen. Den ena är att våra studenter blir alltmer
            globala. Den andra är att vi börjar se framväxten av en global
            utbildningsmarknad.
          </note>
          <note>
            Den första trenden innebär alltså att utbildningen blir alltmer
            global till sin karaktär. Den bygger på ett fritt flöde av tankar,
            idéer och personer. Studenter är sammanlänkade i nätverk, och
            trots teknikens möjligheter att minska avstånden, så sker en frivillig
            koncentration, klusterbildning, till vissa universitetsorter som
            upplevs som attraktiva ur såväl studie- som livskvalitetsperspektiv.
          </note>
          <note>
            Det blir alltfler studenter som ser det som helt självklart att
            förlägga hela eller delar av sin utbildning till ett annat land.
            Det är kvaliteten som är det viktiga.
          </note>
          <note>
            Spegelbilden av detta blir naturligtvis att universiteten snabbt
            inser att vi håller på att få en global utbildningsmarknad. Det
            är en marknad som bygger på logiken att hela världen är en potentiell
            arbetsplats, att konkurrensen om de allra mest spännande och välbetalda
            jobben kommer att vara global och att en riktigt god utbildning
            från ett riktigt bra universitet är nyckeln till dessa toppjobb.
          </note>
          <note>
            Det kommer att vara en ständig kamp om att bli ett av de universitet
            där de nya kräsna studenterna anser att de kan tänka sig studera.
            Det kommer att bli en kamp om att kunna erbjuda utbildning i världsklass,
            att kunna rekrytera och behålla de bästa lärarna, att bedriva
            spetsforskning och att attrahera en bred, internationell grupp
            av studenter med goda förkunskaper.
          </note>
          <note>
            I den här situationen tror jag att Sverige skulle må bra av att
            ha två mål.
          </note>
          <note>
            Det första är att studenterna ska kunna skaffa sig en utbildning
            av högsta kvalitet.
          </note>
          <note>
            Det andra är att svenska universitet ska kunna konkurrera på
            den globala utbildningsmarknad som växer fram.
          </note>
          <note>
            Därför blir jag lite förvånad över exemplet i dag från Göteborgs
            universitet. Göteborgs universitet var för 25 år sedan klokt nog
            att förlägga delar av sin utbildning till University of Sussex.
            Men dess studenter får inte utlandsstudiestöd, utan vanligt studiestöd
            enligt den svenska modellen. Detta missgynnar de studenter som
            finns på Göteborgs universitet. Det skapar också en lite märklig
            situation - nämligen att
          </note>
          <note>
            Göteborgs universitet har svårare att konkurrera om studenterna
            i och med att det är fördelaktigare att få utlandsstudiemedlen.
          </note>
          <note>
            I sitt svar säger utbildningsministern att vissa beloppsskillnader
            kan uppkomma mellan ordinarie studiemedel och studiemedel för
            utlandsstudier. När jag läste svaret tänkte jag: Det rör sig väl
            om några kronor, eller några tior kanske. Men jag hade helt fel.
          </note>
          <note>
            "Vissa beloppsskillnader" är för utbildningsministern tydligen
            1 485 kr per månad! 1 485 kr i månaden kanske är "vissa beloppsskillnader"
            om man har statsrådslön. Men för de flesta studenter är 1 485
            kr i månaden väldigt mycket pengar.
          </note>
          <note>
            Jag har tre frågor.
          </note>
          <note>
            Varför ska vi ha två parallella system för de studenter som läser
            utomlands?
          </note>
          <note>
            Varför vill ministern låta CSN missgynna de svenska universiteten
            genom att vi har de här två olika systemen?
          </note>
          <note>
            Jag måste också fråga:
          </note>
          <note>
            Tror verkligen utbildningsministern att de flesta studenter tycker
            att 1 485 kr är "vissa beloppsskillnader", eller tror ministern
            att de kanske egentligen tycker att det är stora pengar i deras
            budget?
          </note>
          <note type="speaker">
            Anf. 32 Utbildningsminister THOMAS ÖSTROS (s):
          </note>
          <note>
            Fru talman! Efter många debatter med Per Bill i
          </note>
          <note>
            Uppsala kommunfullmäktige vet jag att retorik är någonting som
            intresserar honom mycket.
          </note>
          <note>
            Men låt oss gå till saken. I princip måste jag säga att jag helt
            och hållet håller med om hela Pers beskrivning av vad som är på
            väg att ske med vårt utbildningssystem. Det är en mycket stark
            internationalisering. Sverige ligger långt framme när det gäller
            att uppmuntra våra studenter att ge sig av utomlands. Det har
            vi gjort medvetet - från gymnasiet och uppåt har vi uppmuntrat
            våra ungdomar att ge sig ut.
          </note>
          <note>
            Detta gör vi med många olika instrument. Dels ser vi på ett moraliskt
            och uppmuntrande vis till att de kommer på de tankarna, dels ser
            vi till att vi har ett studiemedelssystem som, om jag jämför det
            med våra europeiska kamraters i utbildningsvärlden, framstår som
            väldigt generöst. Man får i princip studera precis vad man vill
            utomlands, och ta med sig studiemedel.
          </note>
          <note>
            Dessutom får man kompensation för kostnader, och kan betala terminsavgifter
            med lånade pengar. Det tycker jag är väldigt bra.
          </note>
          <note>
            Jag har mycket bestämt avvisat alla tankar på att göra inskränkningar
            i detta system. Tack vare det här generösa studiemedelssystemet,
            som de flesta länder inte kan jämföra sig med, har vi också fått
            en ökning
          </note>
          <note>
            - tio gånger fler än i början av 90-talet söker sig nu utomlands
            för att studera en termin eller två, eller längre. Det är väldigt
            positivt. Närmare 30 000 studenter per år har via CSN möjlighet
            att komma utomlands och studera. Vi har ju ungefär 300 000 studenter,
            men för en årskull innebär detta att vi börjar nå en väldigt mycket
            större andel än de tio procenten.
          </note>
          <note>
            Jag skulle väldigt gärna vilja se en utveckling där vi på sikt
            når dit där alla våra studenter under en period i sin utbildning
            också är utomlands. Det är någonting för Sverige att sträva efter
            eftersom Sverige är ett land som vill vara öppet mot världen och
            delta i den globalisering som nu pågår. Vi vet också att vi har
            en god tradition av att stärka vårt välstånd i ett sådant öppet
            samspel med omvärlden. Det är mycket viktigt.
          </note>
          <note>
            Det finns en restriktion för det extra förmånliga studiemedlet,
            och det är att man studerar vid ett utländskt lärosäte. I det
            här fallet studerar man vid
          </note>
          <note>
            Göteborgs universitet, som har valt att förlägga en del av sin
            utbildning utomlands. Jag är inte säker på att det är den vägen
            vi ska gå - att säga att våra lärosäten ska etablera sig utomlands
            för att locka de svenska studenterna dit. Jag tycker att det är
            väldigt bra att man söker sig direkt till de utländska lärosätena
            och får del av den tradition som man har där. Det gäller
          </note>
          <note>
            Storbritannien, Frankrike och alla andra europeiska länder. Vi
            vill nu också stimulera studenterna att söka sig till övriga delar
            av världen - inte minst till Asien.
          </note>
          <note>
            Det är viktigt.
          </note>
          <note>
            Den restriktion som Göteborg råkar ut för beror på att det handlar
            om en filial till Göteborgs universitet som man har valt att förlägga
            till Sussex. Jag är inte beredd att i dag säga att vi ska göra
            så att alla svenska lärosäten får samma tillägg till studiemedlen
            om man förlägger verksamhet utomlands. Dessutom är det ju så för
            Göteborgs universitet, liksom för alla svenska universitet och
            högskolor för övrigt, att man icke får ta ut avgifter för sin
            högskoleutbildning, vilket man gör utomlands. Det är alltså skillnaden.
          </note>
          <note>
            Däremot ska vi fortsätta se till att uppmuntra våra studenter
            att ge sig av utomlands. Det är bra för Sverige, det är bra för
            studenterna och det är ett sätt för oss att möta globaliseringen
            genom att lära oss mer av omvärlden.
          </note>
          <note type="speaker">
            Anf. 33 PER BILL (m):
          </note>
          <note>
            Fru talman! Vi har väldigt lika mål när det gäller den högre
            utbildningen och globaliseringen av den.
          </note>
          <note>
            Det kanske är just därför som jag blir lite förvånad över att
            man inte kan göra någonting åt en sådan här, som jag tycker, ganska
            uppenbar skillnad som beror på att det finns två typer av studiemedel.
          </note>
          <note>
            Jag kan inte se - men jag är ju inte heller systemkonstruktör
            - att det skulle vara svårt att låta studenterna, beroende på
            i vilket land de studerar just en viss vecka eller månad, få möjligheter
            till x kronor i extra studiemedel. Framför allt tycker jag inte
            att man ska behöva gå med mössan i handen till CSN och säga: Nu
            ligger det till så här och så här. Snälla patron, skulle inte
            jag kunna få låna lite extra pengar för att klara av det och det?
          </note>
          <note>
            Det vore mycket enklare och rakare om vi hade ett system.
          </note>
          <note>
            Jag tror också att vi kommer att få en nätverksstruktur på universiteten
            som gör att man kommer att studera mycket mer vid olika lärosäten.
            Jag är inte säker på att det innebär att om man kanske studerar
            på tre olika universitet under sin utbildning, och dessutom tar
            en del av kurserna via någon typ av virtuell distansutbildning,
            så ska man behöva hålla på och skriva in sig vid tre olika universitet
            - och detta bara därför att CSN har åsikter om att det ska vara
            skillnad på studenter beroende på vilket universitet de har skrivit
            in sig vid. Det är inte självklart för mig.
          </note>
          <note>
            Detta tycker jag att vi bör tänka över. Jag kan inte se att det
            är någonting som är ideologiskt oöverskridligt. Det borde gå att
            skapa ett enklare system för den internationella utbildningen.
            Jag är nämligen helt övertygad om att vi kommer att få allianser
            mellan olika universitet. Precis som utbildningsministern så hoppas
            och tror jag att alltfler studenter kommer att välja att förlägga
            hela eller delar av sin utbildning till en utländsk ort.
          </note>
          <note>
            Fru talman! Premiärminister Tony Blair, som väl inte är helt
            okänd för utbildningsministern, har satt som mål att år 2005 ska
            var fjärde student som väljer att studera utomlands läsa vid ett
            brittiskt universitet.
          </note>
          <note>
            Han vill att var fjärde student på hela jordklotet som väljer
            att läsa utomlands ska studera vid ett brittiskt universitet.
            Han säger att dessa studenter, oavsett vad de väljer att göra
            efter sina studier, blir goda ambassadörer för Storbritannien.
          </note>
          <note>
            Det är inte svårt att övertyga mig om att det här resonemanget
            också håller väldigt bra i Sverige. Vi behöver ambassadörer som
            kan gå ut och prata väl om Sverige. Vi behöver på allvar kunna
            locka utländska studenter att studera hela eller delar av sin
            tid vid ett svenskt universitet. Det är här jag tycker att vi
            behöver tänka nytt och fritt och inte låsa fast oss vid att ett
            visst system säger att vi måste göra på det här sättet. I stället
            måste vi försöka att hitta flexibla lösningar både för de utländska
            studenter som vill komma hit och studera och för de svenska studenter
            som vill delta i olika typer av internationellt samarbete.
          </note>
          <note>
            Därför tycker jag att det är lite konstigt att vi inte kan göra
            en översyn av studiemedelssystemet för att rätta till de här oavsiktliga
            problemen.
          </note>
          <note type="speaker">
            Anf. 34 Utbildningsminister THOMAS ÖSTROS (s):
          </note>
          <note>
            Fru talman! Nu tar Per Bill upp en annan fråga som jag också
            arbetar mycket med. Den handlar om hur vi kan locka utländska
            studenter att komma till
          </note>
          <note>
            Sverige i ännu större utsträckning. Det är viktigt. Det har inte
            med det svenska studiemedelssystemet att göra i första hand. Det
            har att göra med att om det ska vara möjligt att locka studenter
            från delar av Asien till Sverige i stor utsträckning, måste vi
            också ha en möjlighet för högskolorna att ta ut avgifter för att
            täcka kostnaderna för den utbildningen. Det har vi en utredning
            som nu tittar över.
          </note>
          <note>
            Här är vi inspirerade av de länder, t.ex. Storbritannien, som
            har mycket höga ambitioner på det här området. Trots att vi är
            ett litet språkområde har Sverige ett gott renommé i omvärlden
            när det gäller akademisk utbildning. Detta gör att vi också kan
            vara en viktig aktör. Till syvende och sist, vilket jag menar
            är huvudsyftet, stärker fler utländska studenter i Sverige kvaliteten
            på vår högskoleutbildning. Det gör våra högskolor till internationella
            miljöer.
          </note>
          <note>
            Jag ser fram emot en diskussion med Per Bill i den frågan när
            utredningen är klar och när det är dags för regeringens ställningstagande.
            Där har vi kanske ett intressant samarbetsområde.
          </note>
          <note type="speaker">
            Anf. 35 PER BILL (m):
          </note>
          <note>
            Fru talman! Jag tror att vi skulle kunna locka många utländska
            studenter hit därför att vi har många bra utbildningsanordnare
            och vi börjar få en konkurrens. Då menar jag inte bara den konkurrens
            som man såg på 1800-talet mellan Uppsala och Lund. Numera finns
            det också en tuff konkurrens mellan t.ex. universitet i Örebro
            och Uppsala universitet om studenterna i den närregionen. Det
            tycker jag är bra. Mycket snart kommer vi att ha en tuff konkurrens
            över hela
          </note>
          <note>
            Europa och kanske över hela världen där vi ser hur studenternas
            vilja att hitta högkvalitativa ställen att studera på kommer att
            vara vägledande för många av dem. För andra kommer det kanske
            fortfarande att vara närhetsprincipen som är vägledande under
            förutsättning att grundkvaliteten är tillräckligt bra på alla
            ställen.
          </note>
          <note>
            Fru talman! Jag ser ändå debatten om den här interpellationen
            som några steg framåt. Jag tror att vi kan komma överens om att
            försöka ta bort de hinder i form av gamla system som kanske ligger
            i vägen i dag. Vi borde kunna plocka undan de hindren utan att
            låsa oss ideologiskt. Det gäller att kunna locka både utländska
            studenter till Sverige och svenska studenter att läsa hela eller
            delar av sin utbildning vid ett universitet utomlands.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1999/2000:380 om möjlighet för universitet
            att bilda holdingbolag
          </note>
          <note type="speaker">
            Anf. 36 Utbildningsminister THOMAS ÖSTROS (s):
          </note>
          <note>
            Fru talman! Per-Samuel Nisser har frågat mig om regeringen avser
            att införa en förordning som ger universitet och högskolor laglig
            rätt att bilda holdingbolag.
          </note>
          <note>
            I interpellationen framhåller Per-Samuel Nisser betydelsen av
            att universitet och högskolor tillsammans med olika företag ska
            kunna stödja, utveckla och bättre ta till vara resultaten av den
            forskning och det utvecklingsarbete som sker vid lärosätena.
          </note>
          <note>
            Ett holdingbolag kan växla ut forskningsresultat och öka den
            regionala vinsten kring ett lärosätes forskningsverksamhet. Det
            är också därför som regeringen stött en rad av de specifika samverkansformer
            som har utvecklats mellan universitet och högskolor samt näringsliv
            med början under 1970-talet. Bland dessa kan nämnas teknikparker,
            kontaktsekretariat, kontaktforskare, teknikbrostiftelser, holdingbolag
            för kommersialisering av forskningsresultat, materialkonsortier
            och kompetenscentrum.
          </note>
          <note>
            Regeringen gav 1995 en särskild utredare i uppdrag att undersöka
            om samverkansformerna är ändamålsenliga. Utredningen antog namnet
            NYFOR,
          </note>
          <note>
            Nyttiggörande av forskningsresultat, samverkan näringsliv-högskola.
            Förslagen har redovisats i betänkandet Samverkan mellan högskolor
            och näringslivet
          </note>
          <note>
            (SOU 1996:70). Ett kompletterande betänkande avseende samverkan
            mellan högskolan och de små och medelstora företagen (SOU 1996:89)
            har också presenterats.
          </note>
          <note>
            Fr.o.m. den 1 januari 1998 övergick förvaltningen av statens
            aktier i holdingbolag från Näringsdepartementet till det lärosäte
            till vilket respektive holdingbolag är knutet. Förvaltningsuppdraget
            innebär att respektive lärosäte ska fullgöra statens ägarroll
            i bolaget. Enligt regeringsbeslut ska Riksrevisionsverket årligen
            lämna en skriftlig redogörelse över holdingbolagens verksamhet
            och utveckling under förevarande år.
          </note>
          <note>
            För de sammanlagt elva holdingbolagen har statsmakterna hittills
            tillskjutit ett kapital om sammanlagt 64 miljoner kronor fördelade
            på respektive bolag med mellan 4 och 10 miljoner kronor. De flesta
            holdingbolagen uppvisade en god ekonomisk ställning per den 31
            december 1998, men det fanns samtidigt en tydlig tendens till
            att den ekonomiska ställningen försvagas och till att kassalikviditeten
            och soliditeten minskar.
          </note>
          <note>
            Frågor kring holdingbolagen har aktualiserats under 1999 genom
            att lärosäten som i dag inte har holdingbolag hos regeringen har
            ansökt om att få upprätta sådana. Dessutom har ett lärosäte som
            har holdingbolag hos regeringen ansökt om att få ekonomiskt tillskott
            för att öka aktiekapitalet.
          </note>
          <note>
            I betänkandet Forskningspolitik (SOU 1998:128)
          </note>
          <note>
            anges att det finns ett behov av att se över de många särorganisationer
            som inrättats med ändamålet att förbättra samverkan mellan universitet
            och högskolor och samhället i övrigt. I Riksdagens revisorers
            förstudie Styrningen av bolag under myndigheter och stiftelser
            bildade av myndigheter (1998/99:3) konstateras också att en granskning
            av bolag och stiftelser bildade av universitet och högskolor är
            önskvärd. Även Riksrevisionsverket har pekat på att det samarbete
            som finns mellan teknikbrostiftelser och holdingbolag borde bli
            föremål för en mer samlad utvärdering
          </note>
          <note>
            (RRV 1999:22, årlig rapport 1999 till regeringen).
          </note>
          <note>
            Sammanfattningsvis vill jag poängtera att regeringen inte har
            någon avvikande mening avseende vikten av att stödja, utveckla
            och bättre ta till vara resultaten av den forskning och det utvecklingsarbete
            som sker vid våra lärosäten. Först bör dock en utvärdering av
            nuvarande system genomföras.
          </note>
          <note type="speaker">
            Anf. 37 PER-SAMUEL NISSER (m):
          </note>
          <note>
            Fru talman! Först vill jag tacka utbildningsministern för svaret.
            Min interpellation gäller universitets och högskolors möjlighet
            att bilda utvecklingsbolag i form av holdingbolag.
          </note>
          <note>
            Jag tar upp och betonar den betydelse som högskolor och universitet
            har för utveckling och tillväxt i vårt land. De ska ge studenter
            möjlighet till en kvalitativt bra utbildning som kan leda till
            en framtid med intressanta jobb. Det ger näringslivet runtom i
            landet kunnig arbetskraft och forskning.
          </note>
          <note>
            Jag betonar även vikten av att när vi nu har relativt många högskolor
            och universitet måste dessa få agera mer fritt för att på bästa
            sätt ta till vara de förutsättningar som just det lärosätet har.
            Det kan gälla en viss profil på ämnen och program, speciellt samarbete
            med lokalt näringsliv - det kan finnas traditioner -
          </note>
          <note>
            och det kanske mest avgörande, nämligen de personer som är knutna
            till lärosätet, lärare, rektor, personal och samhälle i övrigt.
          </note>
          <note>
            I svaret säger statsrådet att han delar min uppfattning när det
            gäller betydelsen av dessa lärosäten för studenterna och för tillväxten
            både regionalt och i hela landet. Men jag får inte riktigt svar
            på frågan om en ökad frihet för högskolor och universitet för
            att bättre kunna utvecklas lokalt. Statsrådet skriver i svaret:
            "att regeringen inte har någon avvikande mening avseende vikten
            av att stödja, utveckla och bättre ta till vara resultaten av
            den forskning och det utvecklingsarbete som sker vid våra lärosäten.
            Först bör dock en utvärdering av nuvarande system genomföras."
          </note>
          <note>
            Jag vill fråga om statsrådet tycker att utvecklingsbolag i form
            holdingbolag är en bra modell för att kunna ta till vara den forskning
            och utveckling som kan ske och ofta sker kring ett universitet.
          </note>
          <note type="speaker">
            Anf. 38 Utbildningsminister THOMAS ÖSTROS (s):
          </note>
          <note>
            Fru talman! Just de frågeställningar som Per-
          </note>
          <note>
            Samuel Nisser tar upp är väldigt viktiga. Hur kan vi öka möjligheten
            att ta till vara intressanta forskningsresultat? De kan ju inte
            minst spridas in i småföretagarsektorn och innebära en tillväxtpotential
            för Sverige som nation och för många regioner. Därför är det väldigt
            viktigt att vi utvecklar de instrument vi har för att nå detta.
            Holdingbolagen är ett sådant instrument.
          </note>
          <note>
            Per-Samuel Nisser vill att vi ska öka friheten för högskolorna
            att inrätta sådana holdingbolag. Det utesluter jag inte, men vi
            måste se över detta innan vi tar ytterligare steg. Vi har fått
            den synpunkten från flera viktiga myndigheter. Det tycker jag
            är en rimlig första slutsats. Det behövs en översyn.
          </note>
          <note>
            Det andra som är viktigt är att det aldrig kommer att vara så
            att högskolorna och universiteten får friheten att använda utbildnings-
            och forskningsmedel från staten till att bilda holdingbolag. Det
            måste vara särskilda medel som avsätts. Det får aldrig finnas
            någon tvekan bland studenter och forskare om att de pengar vi
            för över till högskolorna för utbildning och forskning ska gå
            till utbildning och forskning.
          </note>
          <note>
            Det tredje är att verksamheten inte heller på något sätt får
            riskera universitetets ekonomiska ställning och trovärdighet.
            Det är också en viktig utgångspunkt.
          </note>
          <note>
            Med de här utgångspunkterna ser jag väldigt stora möjligheter
            att fortsätta att utveckla verksamheten i gränssnittet mellan
            företagsamhet och högskola.
          </note>
          <note>
            Sverige ligger hyggligt till numera, efter en tioårsperiod då
            det har hänt väldigt mycket. Holdingbolagen har spelat en viss
            roll. Men också själva klimatförändringen på högskolorna har spelat
            en stor roll.
          </note>
          <note>
            Det blir vanligare i dag att forskare också funderar kring frågor
            som om deras upptäckter går att patentera, går att föra vidare
            till en affärsverksamhet. Det är bra. Vi har varit för långt ifrån
            de tankarna tidigare.
          </note>
          <note>
            Jag noterade t.ex. när Frankrikes president besökte oss i Sverige
            att han lyfte fram Sverige som ett föregångsland just på detta
            område. I går träffade jag kommissionären Busquin, som har hand
            om forsknings- och utvecklingsfrågor i EU-kommissionen.
          </note>
          <note>
            Han lyfte också fram Sverige som ett föregångsland.
          </note>
          <note>
            Det ska vi fortsätta att vara. Då behöver vi finslipa instrumenten.
            Därför vill jag först se över hur läget är med våra holdingbolag,
            föranlett av de önskemål som vi har fått från flera myndigheter
            om en översyn, innan vi fattar beslut om ytterligare steg.
          </note>
          <note>
            Min bedömning i det här läget är att de har kommit för att stanna
            och att vi kommer att kunna utveckla dem. Men det är viktigt att
            göra den här analysen innan vi tar definitiv ställning.
          </note>
          <note type="speaker">
            Anf. 39 PER-SAMUEL NISSER (m):
          </note>
          <note>
            Fru talman! Erfarenheterna från flera lärosäten med utvecklingsbolag
            är positiva, som utbildningsministern också pekar på här. Det
            är betydelsefullt att kunna bolagisera och kommersialisera forskningsresultat
            i forsknings- och tjänsteföretag. Det ger möjlighet till förändring
            av det regionala näringslivet runt lärosätet och bidrar till tillväxt
            och arbetstillfällen.
          </note>
          <note>
            Men det är också många krafter lokalt och regionalt som arbetar
            hårt för att universitet ska kunna utvecklas efter de förutsättningar
            som finns just vid den platsen och det lärosätet, där man nu inte
            har fått möjlighet att bilda utvecklingsbolag och holdingbolag,
            t.ex. vid Karlstads universitet.
          </note>
          <note>
            Det finns många argument för att kunna bilda ett sådant bolag.
            Man skulle kunna tillhandahålla utvecklingskapital. Det finns
            en koncentrerad och förankrad miljö för att utveckla företag och
            tillväxt.
          </note>
          <note>
            Redan existerande bolagsbildningar har sitt ursprung i universitetet
            och den miljö som finns där. Tar man
          </note>
          <note>
            Karlstad som exempel finns det starka företagsgrupper som har
            ett nära samarbete med universitetet, t.ex.
          </note>
          <note>
            Paperprovince. Det är ett kluster med många olika företag inom
            skogsindustrin. Vi har ett antal IT-
          </note>
          <note>
            företag, bl.a. Ericsson Infotech.
          </note>
          <note>
            Jag vill fråga statsrådet utifrån det svar jag fick förut: När
            kan den utvärdering som statsrådet tänker göra vara klar? Det
            är den första frågan.
          </note>
          <note>
            Den andra frågan är: Vilket besked kan vi ge bl.a.
          </note>
          <note>
            Karlstads universitet, som nu har ansökt och vill bilda ett holdingbolag?
          </note>
          <note type="speaker">
            Anf. 40 Utbildningsminister THOMAS ÖSTROS (s):
          </note>
          <note>
            Fru talman! Precis som Per-Samuel Nisser säger är Karlstads universitet
            ett bra exempel på samverkan mellan företagande och universitetet.
            Senast jag var på besök träffade jag bl.a. de IT-företag som var
            mycket nöjda med just den samverkan man har kring forskningsprojekt,
            men också i utbildningen. Man har en samverkan och även ett utbyte
            av lärare mellan de här sektorerna. Det är oerhört bra. Det kan
            vara ett fint exempel för många andra lärosäten.
          </note>
          <note>
            Karlstads universitet har ansökt om att få bilda holdingbolag
            och har även ansökt om medel till detta.
          </note>
          <note>
            Det blir inte bara en fråga om analysen av holdingbolagen utan
            också en budgetfråga. Vi kommer nu att skyndsamt göra en sådan
            utvärdering. Man måste naturligtvis få en viss tid på sig för
            att kunna göra en ordentlig analys av holdingbolagens verksamhet.
            Jag räknar med att under våren nästa år kunna ta ställning till
            ytterligare steg med den här utredningen i botten.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1999/2000:363 om vården av överviktiga
            människor
          </note>
          <note type="speaker">
            Anf. 41 Socialminister LARS ENGQVIST (s):
          </note>
          <note>
            Fru talman! Margareta Andersson har frågat mig vilka åtgärder
            jag avser vidta för att garantera de patienter som fick sin vård
            avbruten på grund av nedläggningen av Riksförsäkringsverkets sjukhus
            i
          </note>
          <note>
            Tranås och Nynäshamn en fortsatt god vård. Margareta Andersson
            frågar även vilka åtgärder jag avser vidta för att förstärka dels
            upplysning och utbildning när det gäller kost- och näringslära
            bland unga och äldre, dels forskningen på området och också se
            till att forskningsrön kommer ut i allmän praktik så snart som
            möjligt.
          </note>
          <note>
            Nedläggningen av delar av sjukhusen i Tranås och
          </note>
          <note>
            Nynäshamn innebär en förändring av vården för överviktiga. Tanken
            är att skapa förutsättningar i flera landsting för att öka kunskapen
            och kompetensen inom hälso- och sjukvården när det gäller både
            förebyggande och behandlande insatser för överviktiga.
          </note>
          <note>
            Detta ska ske genom den överenskommelse som träffats mellan staten
            och Landstingsförbundet. Överenskommelsen innebär att staten ska
            lämna bidrag till landstingen om 25 miljoner kronor per år för
            åren
          </note>
          <note>
            2000 och 2001 att användas för kompetenshöjande eller andra insatser
            som bedöms vara lämpliga inom överviktsområdet. Detta medför att
            kompetensen inte enbart koncentreras till vissa sjukhus, utan
            det möjliggör en generell kompetensförstärkning inom samtliga
            landsting.
          </note>
          <note>
            Överviktsproblem förklaras av såväl medicinska orsaker som av
            människors livsstil och levnadsvanor.
          </note>
          <note>
            När det gäller livsstil är kost och motion centrala faktorer
            i sammanhanget. Människors matvanor beror på många olika faktorer,
            som t.ex. intresse för mat och matlagning och kunskap om kostens
            betydelse för hälsan. Ett hinder för en sund kosthållning är bl.a.
          </note>
          <note>
            tiden. Många människor har inte tid att laga och äta nyttig och
            näringsriktig mat. I detta sammanhang vill jag nämna att Livsmedelsverket
            och Folkhälsoinstitutet har tagit fram en nationell handlingsplan
            för nutrition. Huvudmålet i handlingsplanen är att genom förbättrade
            mat- och motionsvanor, befrämja hälsa samt förebygga sjuklighet
            och för tidig död i kostrelaterade sjukdomar samt att minska de
            sociala klyftorna med avseende på dessa sjukdomars förekomst.
            I
          </note>
          <note>
            handlingsplanen anges flera strukturella åtgärder för att skapa
            förutsättningar för att förbättra människors matvanor. Både unga
            och äldre pekas ut som viktiga målgrupper i handlingsplanen.
          </note>
          <note>
            Flera utredningar har pekat på att befolkningen blir alltmer
            fysiskt inaktiv. Under våren 1999 överlämnade regeringen två propositioner
            till riksdagen som berörde frågan, dels en idrottspolitisk proposition,
            dels en ungdomspolitisk proposition. I båda lämnas förslag till
            hur intresset för fysisk aktivitet ska kunna öka.
          </note>
          <note>
            Regeringen har gett Folkhälsoinstitutet i uppdrag att planera
            och genomföra ett s.k. fysiskt aktivitetsår år 2001. Syftet är
            att lyfta upp frågan och medvetandegöra betydelsen av att röra
            på sig. Liknande satsningar, när man valt att lyfta fram och fokusera
            på en särskild fråga, har visat sig ge positiva resultat, som
            t.ex. Allergiåret 1995.
          </note>
          <note>
            Regeringen tillsatte år 1995 Nationella folkhälsokommittén, som
            har i uppdrag att ta fram mål och strategier för hälsoutvecklingen.
            Kommittén ska presentera sitt slutbetänkande hösten 2000, och
            jag utgår ifrån att den kommer att presentera förslag som syftar
            till att möjliggöra stöd till personer med övervikt, t.ex. genom
            förslag till såväl förstärkt upplysning och utbildning som förstärkta
            forskningsinsatser.
          </note>
          <note type="speaker">
            Anf. 42 MARGARETA ANDERSSON (c):
          </note>
          <note>
            Fru talman! Jag tackar för svaret från socialministern, men jag
            är lite bekymrad i alla fall. De människor som fanns i Tranås
            och Nynäshamn blir lämnade vid sidan av. De blir över. För dem
            är det tragiskt att känna att de blir ställda vid sidan av när
            de har påbörjat en effektiv behandling mot övervikt och fetma.
          </note>
          <note>
            Det finns andra som också har försökt att få genomgå olika behandlingar
            och som i olika fall har misslyckats, för tyvärr är det så att
            landstingen i dag inte har tillräcklig kompetens. Man försöker
            visserligen att göra insatser, men många gånger är de inte tillräckliga.
            Och man har en inställning till överviktiga och feta patienter
            som är ganska förskräcklig, om jag ska vara lite hård mot landstingen
            också.
          </note>
          <note>
            Fetma och övervikt är genetiskt betingade. Vi människor har levt
            på jorden under miljoner år, och våra förfäder levde under helt
            andra fysiologiska betingelser. Svält var det vanliga, och i samband
            med överflöd lade man på sig så mycket som gick. Kroppen är dessutom
            inställd på att inte släppa ifrån sig fett mer än när det är absolut
            nödvändigt.
          </note>
          <note>
            Jag har träffat en mycket skicklig och framstående forskare på
            området, Lars Sjöström, på Sahlgrenska sjukhuset i Göteborg. Han
            varnar för att inom tio år kommer vi att ha ett stort problem
            med upp till en miljon människor som lider av så stor övervikt
            och fetma att de kommer att utgöra proppar i primärvården om de
            ska få den behandling de behöver. Här behövs det utökad utbildning
            för de människor som ska behandla feta och överviktiga människor.
            Det behövs mer resurser till operationer. Enligt Lars Sjöströms
            forskning är det i stort sett endast operationer som ger stadigvarande
            hjälp för dessa människor.
          </note>
          <note>
            Lars Sjöström har gjort livsstilsundersökningar där det har framgått
            att livskvaliteten för människor med övervikt eller fetma är på
            ungefär samma nivå som för cancerpatienter med metastaser. Det
            är svåra problem dessa människor drabbas av. Det är svårt att
            komma till rätta med problemen. De bygger på faktorer som är nedärvda
            i oss som det inte går att göra så mycket åt.
          </note>
          <note>
            Det är bra att röra på sig. Men samtidigt är bidragen till idrottsorganisationer
            ojämlikt fördelade.
          </note>
          <note>
            Flickor och kvinnor får mindre andel av dem. Detta är inte socialministerns
            arbetsområde, men frågorna kanske diskuteras i regeringen. Det
            är de som har hand om de frågorna som behöver uppmuntras att ta
            det här ansvaret.
          </note>
          <note>
            Frågorna om utökad information är bra. Men jag känner att det
            inte kommer att räcka till. Det kan vara fråga om en miljon människor
            ytterligare inom den svenska primärvården inom ett år. Hur hanterar
            vi det problemet? Det är människor som själva inte klarar problemet.
            Det måste finnas större kunskaper och större satsningar på forskning
            för att se vad det går att åstadkomma.
          </note>
          <note>
            Jag har inte fått ett riktigt bra svar av socialministern ännu
            på mina frågor, framför allt den om forskning och utveckling.
          </note>
          <note type="speaker">
            Anf. 43 Socialminister LARS ENGQVIST (s):
          </note>
          <note>
            Fru talman! Det viktigaste är att vi gör klart för oss hur ansvarsfördelningen
            ser ut. Med beslutet om att avveckla delar av Riksförsäkringsverkets
            sjukhus markerades att det är landstingen som är ansvariga för
            den delen av sjukvården. Det är viktigt att påpeka att övervikt
            faktiskt är en sjukdom. Det är viktigt att personer med problem
            med övervikt ska kunna räkna med vård oavsett vilket landsting
            de hör till. Det ska ingå i den normala sjukvården. Jag räknar
            med att landstingen tar sitt ansvar i fråga om problem med övervikt,
            likaväl som man har ansvar för andra diagnoser och sjukdomar.
          </note>
          <note>
            En annan sak är diskussionen om folkhälsoarbetet och framför
            allt stödet till idrottsrörelsen och andra folkrörelser som arbetar
            med kost, motion, vår dagliga livsföring osv. Jag har påpekat
            att i det avseendet kommer det att hända ganska mycket. Idén med
            det fysiska aktivitetsåret är viktig. Den kan spela en roll för
            att vi som inte har en sjuklig övervikt eller lider av sjukliga
            problem, utan snarare har anledning att fundera över vår livsstil
            och dagliga livsföring, kan få en chans att reflektera över våra
            problem.
          </note>
          <note>
            När det gäller att dimensionera sjukvården utgår jag från att
            landstingen är kapabla att göra bedömningen av resurserna till
            primärvården så att det går att räkna med att få behandling. De
            patienter som har fått behandling i Tranås och Nynäshamn ska räkna
            med att få motsvarande behandling och uppföljning i sitt eget
            landsting.
          </note>
          <note type="speaker">
            Anf. 44 MARGARETA ANDERSSON (c):
          </note>
          <note>
            Fru talman! Jag är rädd för att frågan kommer att hamna, ungefär
            som psykärendena en gång gjorde, mellan landstingen och kommunerna.
            Man avvecklade i stor utsträckning de psykiatriska sjukhusen innan
            kommunerna hade hunnit bygga upp boendeformer och sysselsättning
            för de psykiskt sjuka. Nu ser vi resultatet.
          </note>
          <note>
            Jag skulle vilja att man kunde säga att detta inte kommer att
            ske i samband med denna avveckling. Nu rör det sig inte om så
            många patienter. Det är en mindre fråga. Men jag är ändå orolig.
            Jag upplever också att man inte satsar tillräckligt mycket på
            forskning av den anledningen av att det inte är särskilt
          </note>
          <note>
            "inne" eller "sexigt" - för att använda modeord - att syssla
            med dessa frågor. Det är ingen som tycker att dessa frågor måste
            prioriteras. Ändå är jag övertygad om att prioriteringen är viktig.
          </note>
          <note>
            En annan olycklig diskussion är att de mediciner som finns mot
            övervikt och fetma kallas för livsstilsmediciner. Men dessa människor
            som lider av fetma är i stadium 1 för att sedan drabbas av hjärt-
            och kärlsjukdomar, diabetes, för höga kolesterolvärden och alla
            andra möjliga sjukdomar, plus att de i hög utsträckning har dålig
            psykisk och social status. De orkar inte ta jobb, de klarar inte
            av att hantera sin sociala situation. Det finns så mycket. Landstingen
            har redan i dag en stor börda. Jag tror att det är viktigt för
            opinionen att vi alla deltar i arbetet, och socialministern har
            det yttersta ansvaret för sjukvården i landet, dvs. att folk mår
            bra och att det bedrivs ett riktigt folkhälsoarbete.
          </note>
          <note>
            Insatserna nästa år att poängtera att vi ska röra på oss är viktiga.
            För många av oss innebär det mest att förändra livsstilen. De
            människor som i dag är mest professionella på området är tyvärr
            inte landstingens personal utan personal från bl.a. Viktväktarna.
            De har kommit långt med att ta fram både vad som måste göras och
            en förståelse för det livslånga lidandet. Det hjälper inte att
            gå ned i vikt för ett tag och sedan återgå till den gamla livsstilen.
            En verklig livsstilsförändring är nödvändig.
          </note>
          <note>
            Vi behöver göra en mycket större insats på alla fronter än vad
            vi gör i dag för att vi inte ska drabbas av "bomben" om ingenting
            händer. Vi behöver fortsätta med att intensifiera arbetet, sätta
            av ännu mer pengar för forskning och se till att det kommer ut
            mer pengar för operativ behandling av fetma. Det är viktigt för
            patienterna, som ofta har en dålig psykisk status.
          </note>
          <note type="speaker">
            Anf. 45 Socialminister LARS ENGQVIST (s):
          </note>
          <note>
            Fru talman! Jag vill påpeka för Margareta Andersson att det i
            den här frågan finns knappast samma problem som när det gäller
            psykiatrin. Här råder det inte något tvivel om vem som har huvudmannaskapet.
          </note>
          <note>
            Här är det landstingens huvudmannaskap som gäller, dvs. Landstingsförbundet
            har accepterat den överenskommelse vi har träffat. Det är den
            ordinarie sjukvårdens sak att också ge hjälp och behandling till
            människor som har sjuklig övervikt eller där övervikten hänger
            ihop med sjukdomssymtom eller en sjukdomsindikation.
          </note>
          <note>
            En annan sak är sedan det allmänna folkhälsoarbetet. Vi har alla
            ett ansvar. Det är många organisationer med. Jag påpekade i mitt
            första svar apropå forskningen att jag förväntar mig att Folkhälsokommittén,
            som ska redovisa sin rapport till hösten, tar upp frågan om övervikt
            och den sociala dimensionen.
          </note>
          <note>
            De ska redovisa sina synpunkter på intensifierad forskning på
            området.
          </note>
          <note type="speaker">
            Anf. 46 MARGARETA ANDERSSON (c):
          </note>
          <note>
            Fru talman! Det här är viktiga frågor. Jag upplever att vi inte
            är särskilt många som diskuterar frågorna.
          </note>
          <note>
            Jag hoppas att diskussionen kan leda fram till att vi ägnar mera
            eftertanke och mera energi åt frågorna.
          </note>
          <note>
            Vi är överens om att det är landstingets ansvarsområde, och det
            finns ingen anledning att ändra det.
          </note>
          <note>
            När man genomförde psykädelreformen var man också överens om
            att de här frågorna skulle hanteras av kommunerna. Men det tar
            en tid innan man har kommit i gång med arbetet, och under tiden
            är det människor som drabbas.
          </note>
          <note>
            Det är det som jag också upplever i Tranås och
          </note>
          <note>
            Nynäshamn. Under tiden som landstinget bygger upp de här resurserna
            kommer ett antal människor att hamna mellan stolarna och inte
            få den vård de behöver. Jag har tyvärr också upplevt på några
            ställen där landstinget verkligen har försökt göra detta att man
            har haft alldeles för dåligt utbildad personal.
          </note>
          <note>
            En god vän till mig hade övervikt och gick ned väldigt mycket,
            men sedan hände någonting och hon gick upp igen. Hon fick i stort
            sett svaret att hon kunde återkomma när hon hade börjat gå ned
            igen. Hon fick alltså inte det stöd hon behövde.
          </note>
          <note>
            Jag hoppas att de 25 miljonerna varje år ska ge den här effekten,
            men jag tror att det är för lite pengar. Vi måste på alla sätt
            se på de här frågorna. Kostnaden är enligt professor Sjöström
            ungefär
          </note>
          <note>
            6 miljarder om året för sjukskrivningar och pensioneringar på
            grund av övervikt. Det är ganska mycket pengar som vi har att
            spela med och som skulle kunna användas på ett mycket bättre sätt
            än att ges till människor därför att de inte får den vård de behöver.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1999/2000:406 om vin i gårdsbutik
          </note>
          <note type="speaker">
            Anf. 47 Socialminister LARS ENGQVIST (s):
          </note>
          <note>
            Fru talman! Carl G Nilsson har frågat om regeringen är redo att
            föreslå sådana ändringar i lagstiftningen att det blir möjligt
            för svenska vinproducenter att vid egen gårdsbutik sälja sina
            produkter direkt till konsument.
          </note>
          <note>
            Systembolagets detaljhandelsmonopol är ett viktigt alkoholpolitiskt
            instrument för att Sverige ska kunna ha en kontrollerad och ansvarsfull
            försäljning av alkohol. Att luckra upp detta monopol genom att
            låta privata vinproducenter bedriva detaljhandel kommer att resa
            krav även från bryggerier, spritproducenter och partihandlare
            att också de ska få utöva detaljhandel med alkoholdrycker. Att
            endast inhemska vinproducenter får bedriva detaljhandel diskriminerar
            utländska vinproducenter att få tillgång till den svenska marknaden
            på samma villkor som svenska producenter. Jag är därför inte beredd
            att föreslå någon ändrad lagstiftning så att det blir möjligt
            för svenska vinproducenter att vid egen gårdsbutik sälja sina
            produkter direkt till konsument.
          </note>
          <note type="speaker">
            Anf. 48 CARL G NILSSON (m):
          </note>
          <note>
            Fru talman! Tack för svaret eller, rättare sagt, försöket till
            svar. Svaret visar att socialministern inte har förstått min fråga,
            eller i varje fall inte har förstått motivet till min fråga.
          </note>
          <note>
            Sverige är numera ett vinproducerande land, och det växer vinrankor
            på Gotland, på Ven och i Grännatrakten. Vi har dessutom duktiga
            producenter av bär och frukter, bl.a. äpplen, och alla dessa utgör
            en potential till små företag och duktiga producenter av olika
            typer av viner, t.ex. fruktviner.
          </note>
          <note>
            Före Systemets tid i början på 1900-talet var produktionen av
            fruktviner en blomstrande näring i Sverige, och numera har vi
            bara en handfull större eller mindre vinmakare.
          </note>
          <note>
            I Finland har man däremot ett sextiotal sådana vinproducenter.
            Detta har kunnat komma till stånd i
          </note>
          <note>
            Finland, har jag förstått, genom att man där har medgivit ett
            undantag i det lika stränga alkoholmonopol som vi har i Sverige
            och helt enkelt tillåter dessa små vinproducenter att sälja vid
            sin egen producentplats.
          </note>
          <note>
            Detta sker naturligtvis under sådana villkor som stämmer överens
            med skattelagstiftningen, vår stränga alkoholskattelagstiftning.
            De har också regeln att man inte får ha sin gårdsbutik öppen på
            andra tider än när Alko har öppet. Det får alltså inte vara någon
            illojal konkurrens med därvarande monopol.
          </note>
          <note>
            Även i EU finns det väldigt många som har möjligheten att sälja
            sina produkter direkt.
          </note>
          <note>
            Här i Sverige är det för de här producenterna i stort sett en
            omöjlighet att komma in via Systembolaget, därför att Systembolaget
            kräver att produkterna får en tillräckligt stor omfattning för
            att över huvud taget ta in ett visst varusortiment. Det krävs
            att det ska säljas ett stort antal tusen flaskor per år för att
            det över huvud taget ska vara intressant. Det blir med andra ord
            ett moment 22-förhållande för de här producenterna. Om man inte
            kommer i gång och kommer in i systemet och inte får sälja tillräckligt
            mycket kan man heller aldrig starta. Man måste vara liten för
            att vara stor.
          </note>
          <note>
            Min fråga till ministern återstår, om han inte tror att vi i
            likhet med Finland och länderna runtomkring oss skulle kunna få
            till stånd ett större antal sådana här småföretag som sysslar
            just med produktion av fruktviner och andra viner, om ministern
            tror att det skulle vara möjligt att underlätta för dem. Vi talar
            i andra sammanhang om en levande landsbygd och om behovet av flera
            företag och flera arbetstillfällen. Vi talar om behovet av vidareförädling
            och att öka förädlingsgraden på våra produkter. Det är min följdfråga
            till Lars Engqvist.
          </note>
          <note type="speaker">
            Anf. 49 Socialminister LARS ENGQVIST (s):
          </note>
          <note>
            Fru talman! Jag vet inte vad det är för problem som Carl G Nilsson
            egentligen är ute efter att lösa.
          </note>
          <note>
            Utgångspunkten när det gäller regeringens och riksdagens syn
            på detaljhandeln är att vi just på det området har bestämt oss
            för att upprätthålla ett detaljhandelsmonopol. Vi tror att det
            är viktigt för att kunna hävda den restriktiva alkoholpolitiken.
            På det området har vi också fått ett godkännande från EU.
          </note>
          <note>
            Just det monopolet har man accepterat, till skillnad från produktionsmonopolet,
            distributionsmonopolet och importmonopolet, som är upphävt.
          </note>
          <note>
            Jag tror att det är viktigt att vi slår vakt om detta.
          </note>
          <note>
            Om man börjar resonera om att rucka på detaljhandelsmonopolet
            har man berört en viktig princip, som kommer att leda till rimliga
            krav inte bara från svenska producenter utan också från andra
            importörer eller distributörer i Sverige att kunna presentera
            sin produkt.
          </note>
          <note>
            Problemet, som Carl G Nilsson beskriver det, är ju ett marknadsföringsproblem.
            Det delar alla producenter. Det innebär att den svenska marknaden
            inte är öppen för vilken marknadsföring som helst. Man ska alltså
            övertyga Systembolaget om för det första kvaliteten och för det
            andra att det finns en viss efterfrågan på produkten. Nu har Systembolaget
            sannolikt världens största sortiment och är generöst också mot
            svenska producenter. Det finns ett antal svenska vinproducenter
            som säljer sitt vin i de svenska systembutikerna och som har lyckats
            ganska väl.
          </note>
          <note>
            Jag tror inte att det är något särskilt omfattande problem. Jag
            kan förstå att vinproducenter skulle önska att få ha gårdsförsäljning,
            men jag tror inte att det skulle lösa deras egentliga problem,
            nämligen att de vill marknadsföra sitt vin på ett annat sätt än
            de utländska konkurrenterna. Det kommer vi inte att tillåta.
          </note>
          <note type="speaker">
            Anf. 50 CARL G NILSSON (m):
          </note>
          <note>
            Fru talman! Vi skulle naturligtvis kunna diskutera
          </note>
          <note>
            Systemet och Systemets måluppfyllelse. Jag har noterat att ministern
            skriver att vi har detta politiska instrument för att "kunna ha
            en kontrollerad och ansvarsfull försäljning av alkohol". Jag skulle
            kunna fråga hur naiv socialministern är. Vi känner ju väl till
            att vi inte har någon kontrollerad och ansvarsfull alkoholförsäljning
            i Sverige. Det är bara ett faktum.
          </note>
          <note>
            Produkterna strömmar in på olika sätt, om de inte tillverkas
            hemma.
          </note>
          <note>
            När socialministern säger att det här inte är något omfattande
            problem kan jag delvis hålla med om det.
          </note>
          <note>
            Jag har inte fått en massa brev och en massa klagomål från presumtiva
            vinproducenter och presumtiva fruktodlare. Men jag är fullständigt
            övertygad om att om vi hade en mera modest syn på den här lagstiftningen
            skulle ett stort antal kunna få möjlighet att vidareförädla sina
            produkter, i form av äppelodlingar eller bärodlingar, som många
            svenska producenter är ganska duktiga på.
          </note>
          <note>
            Frågan är, socialministern, hur det kan komma sig att vi har
            ungefär en handfull svenska vinodlare som tillverkar viner och
            får dem sålda i Sverige, när det finns ett sextiotal i Finland.
            Hur kan det komma sig att Finland, som har precis samma restriktiva
            alkoholpolitik i övrigt, har denna möjlighet? Vad har de gjort
            för bedömning när de har gjort det lilla undantaget som innebär
            att en vinproducent inom lagens olika ramar får denna dispens
            för att sälja sina produkter direkt till konsument vid sin egen
            källa?
          </note>
          <note type="speaker">
            Anf. 51 Socialminister LARS ENGQVIST (s):
          </note>
          <note>
            Fru talman! Varje land svarar naturligtvis för sin alkoholpolitik.
            För oss är det viktigt att utveckla den strategi som har utvecklats
            de senaste åren. Som en följd eller som ett resultat av vårt EU-medlemskap
            förfogar vi över mycket bestämda instrument som är viktiga att
            slå vakt om. Bl.a. gäller det detaljhandelsmonopolet.
          </note>
          <note>
            Finland må göra sina bedömningar av hur marknaden kommer att
            utvecklas eller av hur samarbetet inom EU kommer att utvecklas.
            För oss är det viktigt att konstatera att vi slår vakt om monopolet,
            och vi kommer inte att öppna för alternativa försäljningar -
          </note>
          <note>
            inte ens en gång om det handlar om inhemska producenters önskan
            att ha gårdsbutiker.
          </note>
          <note>
            När vi har analyserat detta har vi sett att det inte handlar
            om försäljningen i sig. Gårdsförsäljningen kommer inte att klara
            ekonomin. Det handlar om att via gårdsförsäljningen ha en möjlighet
            att marknadsföra sina produkter, vilket andra leverantörer till
            det svenska detaljhandelsmonopolet i så fall inte skulle ha på
            den svenska marknaden. Det skulle innebära att vi börjar se på
            marknadsföring av alkohol på ett annat sätt än hittills. Det är
            det som är grundfrågan.
          </note>
          <note>
            Sedan tror jag att förklaringen till att vi inte har lika många
            lokala producenter helt enkelt är att vissa producenter, som Saturnus
            i Malmö, som var ganska framgångsrikt vid sekelskiftet, faktiskt
            upphörde med hela sin produktion. Man kom i gång senare. Vi kommer
            säkert att få sådana producenter, men de tvingas arbeta på den
            svenska marknaden precis så som de som importerar vin och utländska
            producenter arbetar.
          </note>
          <note>
            Man presenterar sina produkter för Systembolaget, och man ser
            till så att man får dem på Systembolagets lista och att konsumenterna
            via Systembolagets detaljhandelsmonopol kommer i åtnjutande av
            dem.
          </note>
          <note>
            Jag tror att de flesta vinkonsumenter i Sverige uppskattar monopolet
            just därför att det har en sådan bredd och att man på de svenska
            systembolagen kan komma åt även svenska viner.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1999/2000:407 om osteoporos
          </note>
          <note type="speaker">
            Anf. 52 Socialminister LARS ENGQVIST (s):
          </note>
          <note>
            Fru talman! Elisabeth Fleetwood har frågat mig vilka åtgärder
            jag avser vidta för att möjliggöra att något påtagligt snarast
            sker för att sprida kunskap och information om osteoporos samt
            att uppnå en förbättrad vård av osteoporosdrabbade människor i
            dag och i framtiden.
          </note>
          <note>
            Alltfler människor lever längre, vilket i sin tur leder till
            att åldersrelaterade sjukdomar som t.ex. osteoporos ökar och blir
            ett allt större och växande folkhälsoproblem. Regeringen har vidtagit
            och planerar att vidta ett flertal konkreta satsningar inom området.
          </note>
          <note>
            Jag vill inleda med att nämna några. En arbetsgrupp inom Socialvetenskapliga
            forskningsrådet beslutade i februari i år om en stor satsning
            på forskning om äldre, åldrande och ojämlikhet i hälsa. Det kommer
            att inrättas två nationella institut för forskning om äldre och
            åldrande, ett i Stockholm och ett i Linköping.
          </note>
          <note>
            I samband med regeringens proposition om en nationell handlingsplan
            för äldrepolitiken (prop.
          </note>
          <note>
            1997/98:113) beslutades att särskilda stimulansmedel skulle avsättas
            för projekt som syftade till nytänkande inom äldreområdet. Medlen
            kan sökas av såväl kommun och landsting som av frivilligorganisationer.
          </note>
          <note>
            Flera av de projekt som beviljats medel har haft en tydlig ansats
            inom området hälsofrämjande insatser.
          </note>
          <note>
            Ett projekt inriktas direkt på en större studiesatsning om osteoporos.
          </note>
          <note>
            Statens beredning för utvärdering av medicinsk teknik (SBU) gjorde
            för några år sedan en genomgång av befintlig dokumenterad kunskap
            angående värdet av mätning av bentäthet. SBU konstaterade att
            tobaksrökning, ökad ålder, brist på östrogen, låg fysisk aktivitet
            och otillräckligt med kalcium i kosten minskar benets hållfasthet
            hos människan. Det är därför angeläget att det förebyggande arbetet
            inriktas på dessa faktorer. I SBU:s rapport konstateras att det
            inte finns några vetenskapliga underlag för att rekommendera bentäthetsmätning
            när det gäller vare sig generell massundersökning eller riktad
            screening eller som ett led i hälsoundersökning av symtomfria
            individer. Att erbjuda hälso- och sjukvård av god kvalitet är
            som bekant en uppgift för sjukvårdshuvudmännen. Om förebyggande
            insatser för särskilda grupper ska utföras står det landstingen
            fritt att göra detta.
          </note>
          <note>
            Folkhälsoinstitutet har i regleringsbrevet för år
          </note>
          <note>
            2000 fått i uppdrag att redovisa hur arbetet med det hälsofrämjande
            och sjukdomsförebyggande arbetet bland äldre på nationell, regional
            och lokal nivå fortlöper. Avrapporteringen kommer att ges vid
            två tillfällen under året.
          </note>
          <note>
            Folkhälsoinstitutet arbetar naturligtvis även aktivt för att
            sprida information inom andra områden som kan påverka förekomsten
            av osteoporos, t.ex. genom att uppmuntra till goda levnadsvanor
            genom minskning av tobaksbruket och till sunda kostvanor och fysisk
            aktivitet. Några sådana satsningar kan nämnas.
          </note>
          <note>
            Folkhälsoinstitutet har regeringens uppdrag att genomföra ett
            fysiskt aktivitetsår 2001. Satsningen, som fått namnet "Sätt Sverige
            i rörelse 2001", inleds med en nationell konferens i Falun i september
            2000.
          </note>
          <note>
            Folkhälsoinstitutet har tillsammans med Livsmedelsverket tagit
            fram en nationell handlingsplan för nutrition. Syftet är att genom
            förbättrade matvanor befrämja hälsa samt förebygga sjuklighet
            och för tidig död i kostrelaterade sjukdomar. Handlingsplanen
            anger strukturella åtgärder för att skapa förutsättningar för
            bättre matvanor i alla målgrupper, så även bland äldre.
          </note>
          <note>
            Det initiativ som FN:s generalsekreterare har tagit genom att
            proklamera åren 2000-2010 som rörelseorganens årtionde har även
            den svenska regeringen ställt sig bakom.
          </note>
          <note>
            Den nationella folkhälsokommittén arbetar fortfarande med sitt
            uppdrag att presentera nationella mål och strategier för hälsoutvecklingen.
            Kommittén ska slutföra sitt arbete i september i år. Därefter
            avser regeringen att återkomma till riksdagen med konkreta förslag
            till hur målen ska uppnås.
          </note>
          <note type="speaker">
            Anf. 53 ELISABETH FLEETWOOD (m):
          </note>
          <note>
            Fru talman! Jag vill börja med att tacka socialministern för
            svaret. Detta är en, som jag ser det och som många ser det, högst
            allvarlig fråga. Osteoporos
          </note>
          <note>
            - benskörhet - drabbar alltfler på grund av det sätt som vi lever
            på i dag. Vi rör oss inte tillräckligt. Vi äter fel kost, m.m.
          </note>
          <note>
            Socialministern och jag är båda över 50 år, tror jag. Det är
            faktiskt så illa att varannan kvinna och var fjärde man över 50
            år riskerar att drabbas av detta:
          </note>
          <note>
            brutna handleder, ben, armar, axlar, m.m. Detta är man inte medveten
            om förrän man bryter något.
          </note>
          <note>
            Det är här som min interpellation kommer in. Hur ska vi bära
            oss åt för att informera människor om att vi lever på ett felaktigt
            sätt? Det är alldeles riktigt som socialministern skriver i sitt
            svar, dvs. att vi konstaterar att tobaksrökning, ökad ålder, brist
            på östrogen, låg fysisk aktivitet och otillräckligt med kalcium
            är orsaken till detta. Det är självklart!
          </note>
          <note>
            Men det är ju just därför, socialministern, som vi behöver benmätare.
            Vad gör benmätaren för nytta när vi redan har brutit något? De
            flesta av oss är ju inte medvetna om att vi löper denna risk.
            Benmätaren ska således varna för den felaktiga kosten, för bristen
            på östrogen och för att vi sitter stilla. Läkaren kan säga till
            socialministern eller till mig att vi löper en stor risk att råka
            ut för detta, som så många svenskar gör.
          </note>
          <note>
            Förutom det personliga lidandet kostar detta samhället oändliga
            summor. Det betyder också att dessa patienter tar upp plats för
            andra.
          </note>
          <note>
            Jag skulle vilja fråga socialministern om han tycker att det
            hade varit skönt att få en benmätning i förväg om han själv skulle
            råka ut för detta, så att han hade kunnat ändra levnadssätt, ätit
            klokare och rört sig mera. Det är min direkta fråga till socialministern
            i detta första skede.
          </note>
          <note type="speaker">
            Anf. 54 Socialminister LARS ENGQVIST (s):
          </note>
          <note>
            Fru talman! Jo, jag är över 50 år. Om jag skulle få klart för
            mig att jag har just den typ av benskörhet som har att göra med
            brister i kosten, bristande motion eller liknande är det klart
            att jag skulle säga att det var synd att jag inte fick reda på
            det tidigare. Men som patient i svensk sjukvård är jag ju mån
            om att vi använder resurserna maximalt effektivt.
          </note>
          <note>
            Vad SBU pekar på är ju att det inte finns några vetenskapliga
            belägg för att vi skulle nå några hälsoeffekter genom massundersökningar
            eller genom screening. Vi försöker använda bentäthetsmätningar
            just för människor som har drabbats av problemen eller, alternativt,
            för särskilda grupper. Då är det upp till varje landsting att
            bestämma vad som ska användas.
          </note>
          <note>
            Elisabeth Fleetwood far sannolikt efter att vi skulle försöka
            stimulera fram stora nationella mätningar. Då är ju risken att
            vi gör detta utan att det egentligen hjälper särskilt många människor
            och att vi använder resurser som skulle kunna användas effektivare
            på andra områden.
          </note>
          <note>
            Jag anser att det finns skäl att luta sig mot SBU:s bedömningar
            i det här fallet och konstaterar att de landsting som vill satsa
            på förebyggande insatser med mer omfattande mätningar har möjlighet
            att göra det.
          </note>
          <note>
            Det gäller att diskutera det med sjukvårdshuvudmännen.
          </note>
          <note type="speaker">
            Anf. 55 ELISABETH FLEETWOOD (m):
          </note>
          <note>
            Fru talman! De landsting som vill kan självklart köpa benmätare.
            Det är väldigt skönt att kunna konstatera att den enklaste typ
            av benmätare som finns, enligt uppgifter som jag har fått i dag,
            inte kostar mer än 200-400 kr. Sedan finns det olika typer som
            kanske måste användas i mer avancerade sjukdomsfall, men det är
            i alla fall inte någon större kostnad.
          </note>
          <note>
            Socialministern säger själv i svaret att SBU:s bedömning är några
            år gammal. Det stämmer. Såvitt jag förstår har man ändrat uppfattning.
            Benmätning kan vara ett effektivt sätt att försöka föregripa.
          </note>
          <note>
            Det är också precis det som Gro Harlem
          </note>
          <note>
            Brundtland, generalsekreteraren för WHO, säger.
          </note>
          <note>
            Hon säger: We must focus on three major functions.
          </note>
          <note>
            Hon talar om prevention, som handlar just om hur man ska leva,
            management, som handlar om hur vi ska klara av det och om vi ska
            använda benmätare, och surveillance, som handlar om hur vi ska
            bära oss åt för att överskådligt klara av hela problemet.
          </note>
          <note>
            Tyvärr är det min uppfattning att SBU:s bedömning av den medicinska
            tekniken i det här fallet är något föråldrad. Jag hoppas att vi
            ganska snart ska kunna skaffa fler människor möjlighet att genomgå
            benmätning. Jag har själv haft den förmånen. Många gynekologer
            har skaffat det här, eftersom det också hänger ihop med kvinnans
            menscykel. Jag fick en för mig väldigt nyttig uppgift. Jag hoppas
            att många fler ska kunna få den i framtiden. Det handlar om en
            human synpunkt, att människor ska slippa dessa benoch armbrott;
            det kan förresten vara kotor i ryggen och vad som helst. Men det
            handlar också om att se till att sjukvårdens resurser går till
            sådana områden där vi inte kan föregripa och förebygga.
          </note>
          <note type="speaker">
            Anf. 56 Socialminister LARS ENGQVIST (s):
          </note>
          <note>
            Fru talman! Ska jag nu tolka Elisabeth Fleetwood som att vi i
            praktiken är överens om att det handlar om att överlåta ansvaret
            till landstingen och att uppmana landstingen att fundera över
            i vilken mån de ska satsa på det förebyggande i den meningen att
            de också ska använda bentäthetsmätning i en mer omfattande utsträckning?
            Det har jag ingenting emot. Det jag argumenterar emot - och i
            det avseendet stöder jag mig på SBU:s undersökning - är att man
            ska genomföra en mer omfattande nationell screening, masscreening.
            SBU inte kan hitta något stöd för att detta skulle få någon påtaglig
            hälsoeffekt.
          </note>
          <note>
            Men att man ser till att vi i den ordinarie sjukvården har möjlighet
            till detta och att man i ökad utsträckning använder bentäthetsmätare
            i den ordinarie vården har jag ingenting emot. Det kan vara ett
            sätt att ge stöd till människor som känner osäkerhet eller till
            läkare som kan misstänka att det här är ett kommande problem och
            som kan förvarna patienten om detta.
          </note>
          <note type="speaker">
            Anf. 57 ELISABETH FLEETWOOD (m):
          </note>
          <note>
            Fru talman! Det är självklart helt korrekt som socialministern
            säger att landstingen har ansvaret. Men min tilltro till regeringen
            och riksdagen är stark när det gäller sådana här frågor, socialministern.
          </note>
          <note>
            Vad vi säger och debatterar i regeringen och i riksdagen betyder
            väldigt mycket för människors information. Blivande patienter
            kanske ställer krav på sjukvården - jag hoppas verkligen att det
            är så - och ställer krav både på landsting och på kommunala myndigheter
            för att få den här hjälpen. Det får effekt både rent mänskligt
            och samhällsekonomiskt. Det är därför som jag är ute och vill
            väcka debatt. Jag vet att den här debatten håller på att växa.
            Jag är övertygad om att socialministern, jag och många andra kommer
            att engagera sig i den här debatten för att försöka minska riskerna
            för osteoporos under kommande år.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1999/2000:414 om könsselektiva aborter
          </note>
          <note type="speaker">
            Anf. 58 Socialminister LARS ENGQVIST (s):
          </note>
          <note>
            Fru talman! Gustaf von Essen har frågat mig om jag vidhåller
            att sekretesslagen inte bör ändras så att det förhindras att blivande
            föräldrar får besked om barnets kön. Gustaf von Essen har också
            frågat mig vilka konkreta "ideologiska" åtgärder som har vidtagits
            under det gångna året för att könsselektiva aborter inte ska utföras
            i Sverige.
          </note>
          <note>
            Vid en interpellationsdebatt i maj 1999 när denna fråga debatterades
            konstaterade jag att uppgift om fostrets kön är ett vanligt s.k.
            bifynd vid fosterdiagnostik. Det är en uppgift som kan framkomma
            vid undersökningen men som inte direkt har efterfrågats.
          </note>
          <note>
            Enligt gällande lagstiftning har kvinnan i princip rätt att få
            del av all information som kommer fram vid fosterdiagnostiken,
            även sådan som inte eftersökts vid undersökningen. Som jag konstaterade
            i den tidigare interpellationsdebatten innehåller sekretesslagen
            grundläggande regler för när man får göra undantag från att lämna
            ut information till patienten.
          </note>
          <note>
            Detta är grundläggande principer som jag inte har för avsikt
            att föreslå någon förändring av. Jag vidhåller således att man
            som patient ska kunna ta del av all den information som läkaren
            har.
          </note>
          <note>
            Jag vill återigen framhålla att synen på könen måste påverkas
            genom attitydförändringar på olika sätt. Vad jag i mitt förra
            interpellationssvar syftade på var en allmän attitydpåverkan.
            I Sverige är jämställdhet mellan könen ett högt prioriterat område.
            Det övergripande målet för jämställdhetspolitiken är ett samhälle
            där kvinnor och män har samma möjligheter, rättigheter och skyldigheter
            inom alla väsentliga områden i livet. Jämställdhet handlar helt
            enkelt om att värdera kvinnor och män lika.
          </note>
          <note>
            Det råder heller inget tvivel om att det offentliga
          </note>
          <note>
            Sverige säger nej till abort med fostrets kön som motiv. Vi är
            alla överens om att det skulle vara moraliskt förkastligt att
            exempelvis sortera bort flickfoster.
          </note>
          <note>
            I interpellationsdebatten i maj förra året markerades också detta
            förhållningssätt mycket starkt från flera håll.
          </note>
          <note>
            En allmän attitydpåverkan i ett aktivt jämställdhetsarbete är
            den väg man bör gå för att verka för att män och kvinnor värderas
            lika. Det är på så vis det bör förhindras att blivande föräldrar
            begär abort för att fostret har "fel" kön.
          </note>
          <note type="speaker">
            Anf. 59 GUSTAF VON ESSEN (m):
          </note>
          <note>
            Fru talman! Tack herr statsråd för svaret!
          </note>
          <note>
            Abortlagen behöver egentligen rent allmänt ses över. Den har
            rätt många år på nacken nu, och vi vet väsentligt mycket mer i
            dag än vad vi visste när abortlagen antogs av riksdagen för flera
            decennier sedan. Det som vi tar upp i dag är ett exempel på detta.
          </note>
          <note>
            Flickaborter sker. Statsrådet delar uppfattningen att det är
            moraliskt förkastligt att så sker. Jag tror också att det finns
            en stor enighet i riksdagen om att det är moraliskt förkastligt
            att flickaborter sker.
          </note>
          <note>
            Margó Ingvardsson, RFSU:s f.d. ordförande, har kritiserat detta,
            liksom fem socialdemokratiska kvinnliga riksdagsledamöter redan
            1994/95 i en motion kritiserade detta.
          </note>
          <note>
            Statsrådet ägnar sig åt allmän attitydpåverkan. Det är kanske
            alldeles utmärkt i den mån det verkligen sker. För oss, för mig,
            är det fråga om något mer än att det är moraliskt förkastligt
            rent allmänt. Det är också fråga om att här fungerar inte synen
            på jämställdhet, som det stora partiet Socialdemokraterna i andra
            sammanhang är så framgångsrika i att framhålla att de står för.
            Jämställdheten gäller inte flickor i detta fall.
          </note>
          <note>
            Om vi nu inte stämmer i bäcken och faktiskt vidtar direkta åtgärder
            så ökar sannolikt frekvensen av flickaborter på längre sikt. Det
            är en fråga av stor moralisk halt där vi tycks vara överens men
            där statsrådet väljer att inte göra något konkret utan håller
            sig till att försöka med något slags allmän attitydpåverkan.
          </note>
          <note>
            Det är klart att jag är väldigt intresserad av att höra om detta.
            En liknande frågeställning togs ju upp i en interpellationsdebatt
            också förra året. Vad har då statsrådet gjort sedan förra året
            när det gäller allmän attitydpåverkan? Hur har det gått till och
            vad har skett från statsrådets sida? Då talades det om ideologiska
            åtgärder. Det var intressant att det skulle finnas ideologi i
            detta. Men nu har det formulerats om till att bli allmän attitydpåverkan.
          </note>
          <note>
            Jag hoppas att statsrådet nu ställer sig upp och här talar om
            vad han tänker göra mer konkret i fortsättningen för att stämma
            i bäcken. Det här är en lucka som har stor moralisk betydelse.
            Vi bör därför fundera tillsammans - hela riksdagen egentligen
            - på om man inte bör vidta någon konkret åtgärd i lagstiftningen.
          </note>
          <note type="speaker">
            Anf. 60 AMANDA AGESTAV (kd):
          </note>
          <note>
            Fru talman! Jag hade först inte tänkt gå upp i den här debatten,
            men jag blev väldigt konfunderad och faktiskt lite beklämd när
            jag läste socialministerns svar på Gustaf von Essens interpellation.
            Visst är det bra med en allmän attitydpåverkan, men jag tror inte
            att det räcker när det här problemet faktiskt finns i dag.
          </note>
          <note>
            En fråga till ministern är: Vilka andra könsdiskriminerande aktiviteter
            och åtgärder ska enbart motarbetas med attitydpåverkan? Många
            kvinnor utsätts i dag för fruktansvärd misshandel. Ska man motarbeta
            det också med enbart attitydpåverkan och opinionsbildning? Det
            finns många arbetsgivare som diskriminerar kvinnor när de söker
            jobb. Ska det också bara motarbetas med opinionsbildning och attitydpåverkan?
          </note>
          <note>
            Nej, på alla de här områdena behövs det konkreta åtgärder. FN:s
            barnkonvention talar ju om skydd för det ofödda livet. Vore det
            då inte rimligt att tänka sig att i Sverige sätta en tidsgräns
            för information om könet? Naturligtvis borde tidsgränsen ligga
            efter den övre abortgränsveckan för att eliminera risken för att
            någon över huvud taget selekteras bort på det här sättet.
          </note>
          <note type="speaker">
            Anf. 61 Socialminister LARS ENGQVIST (s):
          </note>
          <note>
            Fru talman! Den alldeles grundläggande fråga som jag skulle vilja
            be båda de övriga debattdeltagarna att svara på är: Ska vi ha
            en sjukvård som bygger på idén att jag som patient ska ha samma
            information som läkaren i varje ögonblick och varje möte eller
            ska vi ha en sjukvård där vi bestämmer oss för att läkaren vet
            mer om mig och min kropp än vad jag själv får reda på?
          </note>
          <note>
            Det är den grundläggande etiska frågan när det gäller sjukvården.
            Jag hävdar mycket bestämt att sjukvården ska vara byggd på idén
            och föreställningen att jag som patient är lika mogen att hantera
            information om mitt liv och min kropp som läkaren är.
          </note>
          <note>
            Har vi bestämt oss för detta kommer vi inför ett annat etiskt
            problem, nämligen att man skulle kunna misstänka, för det är i
            hög grad faktiskt bara fråga om misstankar, att någon i sitt övervägande
            om att begära abort skulle ta hänsyn till kunskap om att hon bär
            på en flicka i stället för en pojke.
          </note>
          <note>
            Det problemet begär ni nu båda att vi ska lagstifta om, dvs.
            vi ska förhindra att patienten får samma information som läkaren.
            Jag svarade förra året, och jag svarar igen: Detta är ett problem
            som vi alla har ett ansvar för. Det är inte ett statsråds sak
            att ändra varje människas hållning till frågor om livet och till
            hur man hanterar kunskap. Det har vi ett gemensamt ansvar för
            att diskutera.
          </note>
          <note>
            Varje beslut, i den mån det nu verkligen förekommer, som innebär
            att man skulle bestämma sig för att göra abort för att det är
            fel kön på det barn man bär är förkastligt. Det finns det skäl
            att bekämpa.
          </note>
          <note>
            Frågan är bara med vilka metoder vi ska göra det. Ska den ena
            etiska principen stå över den andra? Då börjar vi få ett sjukvårdssystem
            som vi kanske i övrigt faktiskt inte önskar oss.
          </note>
          <note>
            Det är den frågan jag har pekat på redan förra året.
          </note>
          <note>
            Jag vill ha en sjukvård där jag är garanterad samma information
            som läkaren. Det ska bygga på detta.
          </note>
          <note>
            Ingen står över mig när det gäller kunskap om mig själv och min
            kropp. De problem vi diskuterar, där man kanske skulle kunna säga
            att kunskapen missbrukas och att det fattas för oss egendomliga
            beslut med kunskapen som grund, måste vi bekämpa genom vad jag
            förra året kallade för en ideologisk diskussion, dvs. en diskussion
            om livet, om respekt för alla och om respekt för både pojkar och
            flickor.
          </note>
          <note>
            Där har vi ett gemensamt ansvar. Det kan inte enbart en minister
            genomföra. Det har alla politiker, alla politiska partier och
            alla samhällsmedborgare ett ansvar för.
          </note>
          <note type="speaker">
            Anf. 62 GUSTAF VON ESSEN (m):
          </note>
          <note>
            Fru talman! Jag har ju motionerat tidigare om att man bör göra
            en allmän och genomgripande översyn av abortlagstiftningen. Det
            är i högsta grad både riksdagens och statsrådets mandat att kunna
            göra det. Jag inledde också med att säga att det vore på tiden
            att så skedde eftersom det var väldigt länge sedan det fattades
            beslut om den nuvarande lagstiftningen.
          </note>
          <note>
            Sedan gör ju statsrådet en rätt makalös beskrivning av det här.
            Sjukvård - ja visst - men det är fråga om något mer än sjukvård
            i detta fall. Skyddet för det ofödda livet är inte sjukvård utan
            det är just respekt för det ofödda livet. Det är något annat än
            sjukvård.
          </note>
          <note>
            Detta med fostret som något slags sjukdomssituation är ju alldeles
            befängt. Är fostret bara en del av kvinnans kropp eller har det
            ett egenvärde? Har det ett eget skyddsvärde eller inte? Det är
            vad det handlar om.
          </note>
          <note>
            Respekt för livet, för kvinnans liv, är självklart.
          </note>
          <note>
            Men varför inte också för fostrets liv, vare sig det är en flicka
            eller en pojke? När man dessutom disponerar över det ofödda livet
            så att det innebär att det kan bli abort på grund av kön, är det
            då inte dags att försöka agera? Då talar jag inte bara om olika
            allmänt ideologiska, attitydpåverkande saker som man kan göra.
            Det gäller också faktiskt att se över om vi kan göra något åt
            detta i lagstiftningen. Det är väl vad det handlar om.
          </note>
          <note>
            Jag har tagit upp den här interpellationen just för att jag tar
            mitt ansvar för att försöka lyfta fram det ofödda livets intressen.
            Statsrådet talar om sjukvård, som om det vore något som kvinnan
            i det här fallet disponerar över. Det är mycket mer än så. Det
            har en mycket högre moralisk halt än så. Jag hoppas att statsrådet
            kan inse det.
          </note>
          <note type="speaker">
            Anf. 63 AMANDA AGESTAV (kd):
          </note>
          <note>
            Fru talman! Självklart ska man få samma information när det gäller
            sjukvård. Men nu handlar det inte om sjukvård i det här fallet.
            Det handlar om fosterdiagnostik. Fostret är, precis som Gustaf
            von Essen så riktigt påpekar, en egen individ som man bör respektera.
            Frågeställningen är nu: Vid vilken tidpunkt ska man lämna den
            här informationen? Där hävdar jag återigen att informationen inte
            bör lämnas förrän efter den övre gräns vi i dagsläget har för
            abort.
          </note>
          <note>
            Jag skulle också vilja fråga ministern om attitydpåverkan. Vilken
            attitydpåverkan har ministern tagit initiativ till under det senaste
            året?
          </note>
          <note type="speaker">
            Anf. 64 Statsrådet LARS ENGQVIST (s):
          </note>
          <note>
            Fru talman! Jag håller just nu på med en smula attitydpåverkan.
            Det är faktiskt så att fosterdiagnostiken inte primärt används
            för att ta reda vilket kön fostret har. Det finns en rad andra
            skäl. Ofta är det faktiskt av strikta sjukdomsskäl som man gör
            en fosterdiagnostik just för att få klart för sig om hälsotillstånd,
            risk för sjukdomar och vad det nu kan vara för något.
          </note>
          <note>
            Detta med kunskap om könet är ju ett bifynd vid fosterdiagnostiken.
            Då är frågan: Ska jag få veta detta när skälet till diagnostiken
            är ett annat eller ska läkaren hålla inne med informationen?
          </note>
          <note>
            Jag tycker att man ska få veta allt som den som har gjort diagnosen
            känner till. Jag tycker att det är en rimlig utgångspunkt. Jag
            litar faktiskt till att medborgarna är mogna att få veta allt
            om sig själva och om sitt blivande barn och att få all den kunskap
            som sjukvården har.
          </note>
          <note>
            Om denna kunskap riskerar att missbrukas eller användas på ett
            sätt som vi tycker är oetiskt och som vi tar avstånd ifrån, då
            står vi inför en stor utmaning att faktiskt upplysa människor
            om respekten för livet, respekten för alla människors lika värde
            och respekten för jämställdhet.
          </note>
          <note>
            Jag är rädd för att diskussionen om könsselektering, som det
            kallas, i själva verket handlar om en annan diskussion, nämligen
            hela frågan om abortlagstiftningen. Låt oss då diskutera den.
            Låt oss diskutera förutsättningarna för abort i stället för att
            gå genvägen via i hög grad lite ryktesvisa antydningar om att
            könsselektering skulle vara vanligt förekommande.
          </note>
          <note type="speaker">
            Anf. 65 GUSTAF VON ESSEN (m):
          </note>
          <note>
            Fru talman! Varken i år eller förra året så påstod jag att det
            var vanligt förekommande. Men jag påstår att statsrådet och jag
            är överens om att det faktiskt förekommer. Och bara förekomsten
            i sig väcker ju de frågor som jag har aktualiserat här.
          </note>
          <note>
            När en kvinna som är gravid gör en allmän hälsoundersökning om
            sitt tillstånd är det självklart att det kan komma upp frågor
            som rör just hälsa och havandeskap, och det ska respekteras. Och
            självklart ska kvinnan få reda på allt det som hon behöver veta
            just för att klara graviditeten, födseln och hälsan under den
            perioden.
          </note>
          <note>
            Men frågan handlar just om de här veckorna när kvinnan kan göra
            abort, när hon har fått reda på allting, och den vecka då hon
            inte längre kan göra abort, om hon då ska kunna använda just dessa
            biupplysningar för att göra ett ställningstagande. Jag kan inte
            se annat än att fostrets rätt måste få väga mycket tungt i detta
            fall. Därför bör man mycket klart uttrycka att om man ser tendenser
            till aborter av flickfoster, vilket vi redan i dag ser, bör man
            försöka fundera på något slags lagstiftning. Jag menar verkligen
            det.
          </note>
          <note>
            Abortdebatten i övrigt är en stor fråga, och den har jag och
            andra försökt aktualisera här i riksdagen.
          </note>
          <note>
            Men det finns för dagen inte något större intresse att diskutera
            denna fråga, vilket förvånar mig väldigt mycket med tanke på den
            inställning som svenska folket tycks ha. Men det är en annan sak,
            och den tar vi inte upp nu. Nu är det fråga om detta.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 1999/2000:416 om åtgärder mot folkölsförsäljningen
            till ungdomar
          </note>
          <note type="speaker">
            Anf. 66 Socialminister LARS ENGQVIST (s):
          </note>
          <note>
            Fru talman! Thomas Julin har frågat mig om jag har för avsikt
            att vidta åtgärder för att få bättre kontroll över folkölsförsäljningen.
          </note>
          <note>
            Alkoholutredningen har bl.a. fått i uppdrag att se över bestämmelserna
            i alkohollagen. I uppdraget ingår att kartlägga hur lagstiftningen
            tillämpas och hur tillsynen fungerar samt huruvida erfarenheterna
            från tillämpningen visar att ändringar, förtydliganden eller tillägg
            behövs på särskilda punkter. Utredaren ska också se över alkohollagen
            med utgångspunkt i den kritik och de synpunkter som framförts
            från ett antal myndigheter och organisationer. De frågor som bl.a.
            ska ses över är de lagliga förutsättningarna för tillstånd, frågor
            som rör detaljhandelsbolagets verksamhet, olika tillsyns-, statistik-
            och registerfrågor, eventuella tillsynsavgifter för folkölstillsynen,
            kunskapskrav m.m. Alkoholutredningen ska redovisa sitt uppdrag
            till regeringen senast den 1 juni 2000. De frågor som Thomas Julin
            tar upp kring folkölsförsäljningen behandlas således av Alkoholutredningen.
          </note>
          <note>
            Utredningens förslag kommer att remissbehandlas, och efter sedvanlig
            beredning i Regeringkansliet kommer jag att presentera eventuella
            förslag om åtgärder mot folkölsförsäljningen till ungdomar i den
            kommande alkoholpolitiska propositionen. Det vore fel av mig att
            föregripa utredningens och remissinstansernas ställningstagande
            genom att redan nu uttala mig om de frågor som Thomas Julin tar
            upp.
          </note>
          <note type="speaker">
            Anf. 67 THOMAS JULIN (mp):
          </note>
          <note>
            Fru talman! Jag vill börja med att referera ur tidningen Svensk
            Polis där en länspolischef skriver följande:
          </note>
          <note>
            Varför inser inte alla att alkoholkonsumtionens betydelse för
            brottsligheten är lika självklar som havets betydelse för sjöfarten.
          </note>
          <note>
            Fru talman! Jag har frågat socialministern om han har för avsikt
            att vidta åtgärder för att få bättre kontroll över folkölsförsäljningen.
          </note>
          <note>
            Jag vill tacka socialministern för svaret. Jag tycker att det
            var en aning magert. Men såvitt jag förstår beror det på att Alkoholutredningen
            snart ska redovisa sitt uppdrag och att socialministern inte vill
            föregripa utredningens och remissinstansernas ställningstagande.
            Jag hade ändå hoppats att socialministern skulle ha haft några
            synpunkter på problemet med folkölsförsäljningen, eftersom jag
            ser det som en av de viktiga frågorna.
          </note>
          <note>
            Som jag säger i interpellationen är folkölet en av de viktigaste
            källorna för ungdomens drickande.
          </note>
          <note>
            Systembolaget är de vuxnas inköpsställe. Där har vi bra kontroll,
            och vi har begränsade öppettider. Men folkölet, ungdomens lättillgängliga
            alkoholdryck, finns på mackar, i affärer och i större kiosker.
            Folkölet går att få tag i året om på de flesta ställen i landet.
          </note>
          <note>
            Jag har talat med en alkoholhandläggare. Hon redovisade att kontrollen
            är bristfällig. Det finns många ställen som säljer öl men som
            inte säljer mat. De säljer varm korv och glass och har kanske
            en frysbox med några djupfrysta varor. Det räcker i dag.
          </note>
          <note>
            Denna alkoholhandläggare talade också om domar. Bl.a. hade man
            drivit ett fall till domstol där den som sålde folkölet i övrigt
            hade endast chips att sälja.
          </note>
          <note>
            Det tyckte man inte skulle räknas som mat. Men denna ölförsäljare
            fick rätt i domstolen. Det finns alltså brister i det system som
            vi har i dag.
          </note>
          <note>
            De som har straffats för att de har sålt folköl till ungdomar
            har, som jag ser det, också fått ett relativt lindrigt straff.
            Det har handlat om bötesstraff som har legat på 30 eller 50 dagsböter,
            vilket har gett summor på omkring 2 000 kr. Det handlar om en
            sådan nivå att det inte hindrar särskilt mycket utan att de som
            säljer folköl till ungdomar kan kalkylera med detta.
          </note>
          <note>
            Jag tycker att det är viktigt att det finns restriktioner. Jag
            har tidigare föreslagit att tillstånd för försäljning av folköl
            behöver återinföras. Det finns även de som anser att folköl ska
            säljas bara på Systembolaget.
          </note>
          <note>
            Jag delar själv inte den uppfattningen, men jag ser det som ett
            alternativ om det inte blir bättre ordning än i dag.
          </note>
          <note>
            Min fråga till socialministern är: Ser socialministern inte några
            alternativ till den situation som vi har i dag?
          </note>
          <note type="speaker">
            Anf. 68 ELVER JONSSON (fp):
          </note>
          <note>
            Fru talman! Jag vill framföra några synpunkter på socialministerns
            korta svar som framför allt avslöjar att man avvaktar i en fråga
            där man borde ha en framförhållning och se till att utvecklingen
            inte rusar i väg.
          </note>
          <note>
            Det är ju ett besvärande faktum att vi har fått närmast en explosion
            av utskänkningsställen på något dussintal år. Antalet utskänkningsställen
            har fördubblats. I Stockholm lär det väl röra sig om ett par tusen
            ställen. Och jag har några gånger sagt att det är något av ett
            fattigdomsbevis i vårt land att det i princip bara är McDonalds
            som har ett alkoholfritt utbud.
          </note>
          <note>
            Och det kan man tycka är ett banalt exempel, men det är omskakande
            i sig.
          </note>
          <note>
            Omskakande är det också om man gör besök på de kliniker som tar
            hand om de stackars ungdomar som har startat för tidigt med för
            mycket alkohol i form av öldrickande, vilket ju är den dominerande
            ungdomsdrycken för alkoholdrickande minderåriga.
          </note>
          <note>
            Jag skulle, fru talman, vilja nämna en sak som är nog så påträngande.
            Enligt de beslut och föreskrifter som finns ska ju inte reklamen
            vara påträngande och aggressiv. Men det pågår en programserie
            på TV 3
          </note>
          <note>
            som heter Baren, i samarbete med webbsajten everyday.com. Handlingen
            i programmet utspelar sig i
          </note>
          <note>
            Gamla stans Bryggeri här i Stockholm. Under 60
          </note>
          <note>
            dagar kan man på bästa sändningstid följa deltagarnas intriger,
            alkoholutskänkning och konsumtion. Man kan dessutom följa programmet
            dygnet runt, sägs det, tack vare Internet. Det finns nämligen
            uppriggade kameror.
          </note>
          <note>
            Min fråga är om socialministern - som jag vet med ryggmärgsreflexen
            kommer att säga att regeringen inte kan ingripa i enskilda ärenden
            - har synpunkter på den principiella delen, att man är så oförbehållsam
            i sin reklamföring utan att i övrigt ha krav på sig att hantera
            alkohollagens bestämmelser. Hur ser socialministern på det? Tycker
            socialministern att det är lämpligt att ett företag som är både
            bar och tillverkande bryggeri på ett så grovt sätt bryter mot
            reklamoch alkohollagstiftningen och att man till synes ostört
            får hålla på med sådan här verksamhet?
          </note>
          <note>
            Jag tar upp detta därför att öl som berusningsdryck för unga
            människor är så dominerande och så stor. Dessutom gäller det den
            olyckliga tidiga debut som vi fått i Sverige. Det skulle vara
            bra om socialministern - oavsett deklarationer här om kommande
            utredningsresultat, om remisstider, om förnyad propositionsskrivning
            och om riksdagsbeslut, för allting sådant ligger långt fram i
            tiden - kunde säga vad vi gör under tiden för att få hejd på denna
            väldiga ölflod som faktiskt dränker många ungdomar.
          </note>
          <note type="speaker">
            Anf. 69 Socialminister LARS ENGQVIST (s):
          </note>
          <note>
            Fru talman! Elver Jonsson vet att den 1 juni är i nästa vecka
            och Alkoholutredningen kommer med sitt förslag nästa vecka. Jag
            har meddelat att när vi presenterar den handlingsplan på alkoholpolitikens
            område som vi har aviserat till början av höstriksdagen ska vi
            också kunna följa upp Alkoholutredningens eventuella rekommendationer.
            Det betyder att vi faktiskt med osedvanlig snabbhet, för att vara
            riksdag och regering, har möjlighet att ingripa också mot de problem
            som vi ser.
          </note>
          <note>
            Jag vill gärna säga till Thomas Julin att jag, även om jag inte
            är beredd att kommentera något av det som utredningen kan komma
            med, inte tycker att sakernas tillstånd är acceptabelt. Alltför
            mycket pekar på att vi har problem, att livsmedelshandeln inte
            klarar att leva upp till det man sagt att man ska klara när det
            gäller ålderskontroller. I alldeles för stor utsträckning säljer
            man till ungdomar som inte uppnått tillåten ålder.
          </note>
          <note>
            Ett allt större problem är, vilket är den andra sidan av det
            hela, att vi har fått en nattlig alkoholkultur som i första hand
            riktar sig till ungdomar genom långa öppettider på restauranger.
            Det problemet måste vi attackera.
          </note>
          <note>
            I fredags var Folkrörelsesverige - i alla fall de organisationer
            i Folkrörelsesverige som intresserar sig för alkoholproblemet,
            och för den delen också narkotikaproblemet - inbjudna till en
            överläggning. De blev uppmanade att senast den 19 juni komma med
            förslag om vad som kan ingå i en handlingsplan på alkoholområdet.
            Den 22 augusti möts vi igen då vi ska redovisa en första skiss
            till handlingsplan som sedan ska kunna redovisas för riksdagen
            i början av hösten. Då ska vi ta ställning också till de frågor
            som
          </note>
          <note>
            Alkoholutredningen kommer med på området. Åtminstone handlar
            det om att anvisa åt vilket håll vi ska gå.
          </note>
          <note type="speaker">
            Anf. 70 THOMAS JULIN (mp):
          </note>
          <note>
            Fru talman! Jag vill tacka socialministern för det senaste inlägget.
            Jag uppfattar att socialministern är beredd att vidta åtgärder
            med tanke på de problem som finns. Jag ser också fram emot att
            få en handlingsplan på alkoholområdet.
          </note>
          <note>
            En fråga som jag inte tog upp förra gången gäller beskrivningen
            av handlarnas problem, såsom dessa förmedlats till mig - även
            den seriöse handlaren kan ju av misstag sälja folköl till en underårig.
          </note>
          <note>
            Handlarna känner att de kan få böta, medan den unga personen,
            som kanske är 17 år, går helt fri och kan gå till nästa affär
            för att pröva där. Man går vidare tills man får handla. En handlare
            tycker att det skulle finnas någon form av sanktion mot dessa
            ungdomar som faktiskt upplevs provocera handlarna.
          </note>
          <note>
            Själv har jag ingen uppfattning om detta. Jag har inte funderat
            särskilt mycket på det men det ligger faktiskt något i vad handlaren
            säger.
          </note>
          <note>
            I och med detta får jag väl tacka socialministern för svaret
            på min interpellation.
          </note>
          <note type="speaker">
            Anf. 71 ELVER JONSSON (fp):
          </note>
          <note>
            Fru talman! Det kan i och för sig vara riktigt att det är en
            osedvanlig snabbhet när man kan komma till beslut inom några månader.
            Problemet är att de företeelser som jag och interpellanten har
            påtalat och som socialministern inte har invänt mot är att det
            är full fart och att den lagstiftning och den ordning som vi har
            för att också hävda de politiska besluten närmast har blivit förbisprungna
            så att säga.
          </note>
          <note>
            Jag skulle vilja fråga socialministern om några principiella
            synpunkter: Är socialministern bekymrad över att vi har så oerhört
            många utskänkningsställen, t.ex. här i storstadsområdet?
          </note>
          <note>
            När det gäller den tidiga debuten, som är direkt lagstridig,
            undrar jag om socialministern under tiden kan ge något besked
            om åtgärder genom att myndigheterna får ett budskap om att mer
            aktivt följa upp det som redan är beslutat.
          </note>
          <note>
            Sedan tror jag, fru talman, att det skulle vara väldigt välgörande
            om socialministern med den kunskap som han och, förutsätter jag,
            departementet besitter med viss regelbundenhet kunde gå ut och
            varna för de avarter som finns. Kanske skulle det ge både föräldrar
            och utskänkningsställen råg i ryggen när det gäller att hävda
            vår lagstiftning. Det skulle inte vara särskilt originellt. Däremot
            skulle det, tror jag, vara väldigt välgörande om detta tydligt
            sades från landets politiskt högst ansvarige. Fick vi ett sådant
            löfte skulle vi ändå, menar jag, ha en åtgärd som under tiden
            kan förhindra ännu värre och större försämringar.
          </note>
          <note type="speaker">
            Anf. 72 Socialminister LARS ENGQVIST (s):
          </note>
          <note>
            Fru talman! Jag kommenterade inte Elver Jonssons tidigare fråga
            om ett särskilt TV-program. Jag har inte sett programmet. Däremot
            har jag läst om det.
          </note>
          <note>
            Jag tror att detta är ett av många exempel på att vi håller på
            att skapa en sorts slapphet när det gäller hållningen till alkoholproblemet.
            Nämnda TV-
          </note>
          <note>
            program tycker jag inte - jag har alltså bara läst om det - är
            det värsta exemplet, utan värst är de s.k. nya företagens hållning.
            Det berättas ju alltmer om att de nya IT-företag, som ju betraktas
            som den nya ekonomin, i ökande utsträckning etablerar pubar inom
            sina egna arbetsplatser. Man tycker att det är en kreativ miljö
            och man jobbar dygnet runt. Unga människor behöver något som får
            dem att koppla av under några timmar.
          </note>
          <note>
            Samma problem brottades vi ju med på den svenska arbetsmarknaden
            inom massmedierna, i tidningsvärlden, på byggarbetsplatser osv.
            på 60- och
          </note>
          <note>
            70-talen. Nu kommer det här tillbaka i de nya företagen. Jag
            tror att detta är ett otroligt stort problem. Vi måste börja diskutera
            med de nya arbetsgivarna om deras sociala ansvar och om deras
            ansvar för den miljö som byggs upp. Det är inte så att alkoholen
            ska integreras i arbetet och att den betraktas som ett sätt att
            skapa kreativitet. I stället måste vi upplysa om alkoholens skadeverkningar.
          </note>
          <note>
            Jag skulle tro att nämnda TV-program går i samma stil - man tycker
            att man på något sätt ska beskriva en sorts kreativ miljö. Det
            finns anledning att reagera också mot det.
          </note>
          <note>
            Jag tror, och där vet jag att Elver Jonsson delar min uppfattning,
            att hela det offentliga samhället måste skärpa sin attityd när
            det gäller alkoholen. Jag har inbjudit till en diskussion om hur
            vi ska skapa ett handlingsprogram som skärper attityden. Jag är
            orolig över antalet utskänkningsställen i inte bara Stockholm
            utan överlag, men kanske mer oroad för att vi faktiskt har stängt
            de alternativ som har funnits. Unga människor har inga alkoholfria
            alternativ. Ungdomsgårdarna stänger. Alternativa nöjesetablissemang
            utan alkohol har försvunnit. Man kan som ungdom egentligen inte
            välja något alkoholfritt alternativ, vilket också är djupt oroande.
          </note>
          <note>
            En skärpning av utskänkningstillstånden och öppethållandetider,
            en stimulans till alternativ och en skärpning på hela den svenska
            arbetsmarknaden är några av de åtgärder som vi behöver vidta gemensamt
            för att möta den nya situationen.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 1999/2000:370 om väntetid för kontrollbesiktning
            av fordon
          </note>
          <note>
            Anf. 73 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jan-Evert Rådhström har frågat vilka åtgärder jag
            ämnar vidta för att köerna till kontrollbesiktning av fordon ska
            minska. Frågan ställs mot bakgrund av påtalade köer till landets
            bilprovningsanläggningar. Även yrkestrafiken har, enligt uppgift,
            reagerat på de långa väntetiderna, och åkerierna i
          </note>
          <note>
            Skåne säger sig kunna få permittera chaufförer på grund av att
            bilarna inte kan besiktigas i tid.
          </note>
          <note>
            Detta är naturligtvis en ohållbar situation, och jag har därför
            uppmanat Bilprovningens ledning att nu helt koncentrera sig på
            att snarast lösa köproblemen.
          </note>
          <note>
            De organisatoriska problemen inom Bilprovningen har varit kända
            en tid, och en ny ledning tar nu vid.
          </note>
          <note>
            Jag har trots de påtalade problemen en stor respekt för kompetensen
            hos Bilprovningens personal och deras möjligheter att bemästra
            den uppkomna situationen.
          </note>
          <note>
            För att dämpa de stora säsongsmässiga variationerna i efterfrågan
            av besiktningstjänster arbetar
          </note>
          <note>
            Vägverket på ett nytt inställelsesystem som inte är
          </note>
          <note>
            "slutsifferstyrt". Ett sådant system skulle också kunna bidra
            till att premiera de välskötta bilarna genom t.ex.
          </note>
          <note>
            längre besiktningsintervall.
          </note>
          <note>
            Det finns för närvarande inga planer på att ändra
          </note>
          <note>
            Bilprovningens ensamrätt för återkommande fordonskontroller,
            men jag vill i detta sammanhang framhålla att redan 1992 infördes
            ett system med ackrediterade verkstäder som kan erbjuda vissa
            efterkontroller. I viss utsträckning är därför besiktningsmarknaden
            för motorfordon avreglerad.
          </note>
          <note type="speaker">
            Anf. 74 JAN-EVERT RÅDHSTRÖM (m):
          </note>
          <note>
            Fru talman! Jag vill tacka näringsministern för svaret, men det
            är väl ingen överdrift att tro att näringsministern redan nu vet
            att jag icke känner mig nöjd med detta svar.
          </note>
          <note>
            Näringsministern skriver att man snarast ska koncentrera sig
            på att lösa köproblemen. Detta är ingen nyhet. Detta har pågått
            år ut och år in, och situationen blir bara sämre och sämre. Det
            är inte ett akut problem som har uppstått, utan detta har påtalats
            ett antal gånger.
          </note>
          <note>
            Det sägs också att näringsministern har en stor respekt för personalen
            hos Svensk Bilprovning. Jag vill dela den uppfattningen. Den situation
            som den befinner sig i är ohållbar. Det är inte bara nu de jobbar
            övertid med lördagsöppet osv., utan de har gjort det under mycket
            lång tid.
          </note>
          <note>
            Redan 1994, när den borgerliga regeringen hade ett förslag om
            att avveckla monopolet, insåg vi det problem som vi har med denna
            situation, och därför vill vi konkurrensutsätta Svensk Bilprovning.
            Tyvärr läser jag i svaret att inga planer finns på att ändra nuvarande
            system.
          </note>
          <note>
            Avslutningsvis skriver ministern att den här marknaden i viss
            mån är avreglerad. Jag tycker att det var ganska magstarkt att
            tycka att det är en avreglerad monopolmarknad med tanke på de
            tvåor som kan uppstå.
          </note>
          <note>
            Jag skulle vilja fråga näringsministern: Fungerar den del av
            den s.k. avmonopoliserade marknaden som det skrivs om? Fungerar
            den bra? Jag förmodar att näringsministern kommer att svara ja
            på det. Varför inte tillåta en utökad del och låta marknaden få
            konkurrera fullt ut, såsom Konkurrensverket vill, såsom
          </note>
          <note>
            Konkurrensverket föreslår, att det ska vara ett öppet system
            för kontrollbesiktning? Det ökar tillgängligheten i glesbygd,
            ökar servicen för bilisterna.
          </note>
          <note>
            Jag vill också fråga näringsministern: Vilka argument är det
            som Konkurrensverket har som inte näringsministern kan stå bakom?
            Är det inte bra med ökad tillgänglighet i glesbygd, också ur ett
            miljöperspektiv? Vad är det som är bra med monopolet och med att
            vi ska fortsätta att ha dessa långa köer?
          </note>
          <note>
            Anf. 75 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Det finns ingen som helst anledning att avmonopolisera
            Svensk Bilprovning. Svensk Bilprovning har fungerat mycket väl
            och fungerar fortfarande väl. Problemet har varit att man inom
            ledningen i Svensk Bilprovning haft ambitioner att göra annat
            än att testa och prova bilar. Nu återgår vi till dess, om man
            får använda uttrycket, huvudaffär, dvs. att man ska prova och
            testa bilar. Det är också så att den ekonomiska uppbyggnaden i
            Svensk Bilprovning har varit utomordentligt bra de senaste åren.
            Vi har en kassa på 400-500 miljoner. Men på grund av att man inte
            hållit sig till affären, dvs. huvudaffären, inträffade det att
            man bytte ut ledningen. Nu ska vi åter till att detta är en organisation
            för bilägarna. De har att prova och testa bilar billigt och effektivt,
            och det är någonting de kan.
          </note>
          <note>
            När det sedan gäller problemet med de långa köerna har jag inhämtat
            från Svensk Bilprovning, och de bör ju veta detta, att det framför
            allt är i Skåneoch Malmöregionen som vi har detta problem. Bilprovningen
            arbetar med att upprätta en besiktningspool i Malmöregionen med
            tekniker som sätts in där behoven är som störst.
          </note>
          <note>
            Nästa fråga som också ställs är: Finns det köproblem i hela landet?
            Svaret är att problemen enligt uppgift från Bilprovningen är koncentrerade
            till
          </note>
          <note>
            Skåne. En bidragande orsak, som också framgår av interpellationen,
            är att direktimport av bilar har ökat kraftigt, vilket belastar
            anläggningarna i Skåne i stor utsträckning.
          </note>
          <note>
            När kommer ett nytt mer flexibelt inkallelsesystem att kunna
            införas? Svaret är att Vägverket arbetar med frågan, och det bör
            kunna införas inom ett år.
          </note>
          <note>
            Min bestämda uppfattning är att det inte finns någon som helst
            anledning att av säkerhetsskäl, effektivitetsskäl, kostnadsskäl
            inte minst för bilägarna nu med denna enormt fina organisation
            - jag tror ingen annan i världen kan konkurrera med denna - börja
            med en avmonopolisering där vi med alla säkerhet skulle sänka
            kvaliteten, höja priserna men ändå inte få kortare köer.
          </note>
          <note type="speaker">
            Anf. 76 JAN-EVERT RÅDHSTRÖM (m):
          </note>
          <note>
            Fru talman! Med anledning av det sista som näringsministern sade
            håller jag med om att det är en mycket bra organisation inom Svensk
            Bilprovning.
          </note>
          <note>
            Men varför inte låta Svensk Bilprovning få konkurrens? Är man
            så duktig inom Svensk Bilprovning, då är det ingen fara med en
            konkurrensutsättning om man har ett kontrollsystem genom Swedac,
            som näringsministern väl känner till.
          </note>
          <note>
            Jag blir lite förvånad när jag hör näringsministern säga att
            bilägarna i Skåne och Malmö har problem och att det är detta som
            är det akuta problemet. Jag tror att jag kan tala för bilägarna,
            lastbilsförarna, motorcykelägarna och husvagnsägarna i hela vårt
            land, och jag hävdar att det är ett problem i stort sett i hela
            Sverige. Men så länge näringsministern ser detta som ett lokalt
            problem i södra Sverige, då kan jag förstå att han inte vill vidta
            några kraftåtgärder i denna fråga.
          </note>
          <note>
            Jag vill citera ur min interpellation. Det är från
          </note>
          <note>
            Näringsdepartementets skrivning i proposition
          </note>
          <note>
            1999/2000:78. Det gäller SJ, men det är intressant att läsa det
            som står: "Det är viktigt att SJ ges möjlighet att på bästa sätt
            tillgodose kundernas krav på service, kvalitet och tillgänglighet
            samtidigt som förutsättningarna för en effektiv konkurrens på
            marknaden förstärks och därmed också förutsättningarna för ytterligare
            kostnadsbesparingar och därigenom prissänkningar för konsumenterna."
          </note>
          <note>
            Jag vill ställa en fråga till näringsministern. På
          </note>
          <note>
            SJ:s område är det positivt med en avreglering. Just nu är den
            högaktuella frågan Telias bolagisering, och i det fallet har det
            lagts ned mycket arbete på att konkurrensutsätta telemarknaden,
            vilket är positivt också för konsumenterna. Men Svensk Bilprovning
            kan inte konkurrensutsättas utan det ska vara ett monopol.
          </note>
          <note>
            Vilken är skillnaden?
          </note>
          <note>
            Jag kan så här långt i diskussionen konstatera att de svenska
            bilägarna får vara beredda på att fortsätta att stå i kö. Att
            man nu ska koncentrera sig på sin kärnverksamhet gör ingen större
            skillnad. Över 90 %
          </note>
          <note>
            av Svensk Bilprovnings verksamhet i dag består av kontrollbesiktningar,
            och en koncentration på kärnverksamheten gör inte så stor skillnad
            som det vill påskinas i denna diskussion.
          </note>
          <note>
            Jag nöjer mig så här långt, och jag ser med tillförsikt fram
            mot det svar som näringsministern har att ge mig på de frågor
            som jag har ställt.
          </note>
          <note>
            Anf. 77 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! När jag redogör för siffrorna när det gäller köerna
            utgår jag från de rapporter som jag har fått från Svensk Bilprovning.
            Jag tror inte att det finns någon som är mer kompetent att bedöma
            hur långa köerna är. Mina siffror är alltså inte gripna ur luften,
            fångade av någon som med all rätt kan vara missnöjd.
          </note>
          <note>
            Jag använder mig av den statistik som finns. Därmed anser jag
            att jag håller mig till det som är rätt.
          </note>
          <note>
            Jan-Evert Rådhström gjorde en liknelse med SJ
          </note>
          <note>
            och Telia. SJ:s avreglering har skett genom en s.k.
          </note>
          <note>
            separation. Man separerar järnvägen från järnvägstrafiken, och
            järnvägstrafiken får konkurrera medan rälsen ingår i ett monopol.
            Därmed öppnas för möjligheten till fri konkurrens.
          </note>
          <note>
            När det gäller Svensk Bilprovning kan egentligen inte någon konkurrera.
            Det har investerats väldigt stora summor i kunskap och materiel,
            och man testar bilar mycket enkelt och rationellt innan man besiktigar
            och godkänner. Alternativet är att man ska låta de verkstäder
            som reparerar bilarna och som bedömer vilka reparationer som ska
            göras fritt besiktiga bilarna. Jag är faktiskt tveksam till det
            både från kostnadssynpunkt och från kvalitetssynpunkt.
          </note>
          <note>
            Vi har en organisation som inget land kan konkurrera med. Det
            är t.o.m. så att Svensk Bilprovnings tjänster och sättet att utföra
            dessa efterfrågas över hela världen. Man vill ha den kunskap som
            finns.
          </note>
          <note>
            När det gäller detta med 90 % besiktning och
          </note>
          <note>
            10 % någonting annat delar jag den uppfattningen.
          </note>
          <note>
            Det är inte det som har varit problemet utan det har varit managementkoncentrationen.
            Vad har management koncentrerat sig på? Har det varit bilbesiktningen,
            effektiviteten eller de 10 procenten? Jag vill påstå att det har
            varit för mycket de 10 procenten.
          </note>
          <note>
            Nu ska vi tillbaka till det som är bilbesiktning och det som
            är bilägarnas trygghet. Det är bilägarna som ska betala detta,
            och det är bilägarna som ska kräva en effektivitet. Bilägarna
            ska känna sig trygga när de har besiktigat sina bilar att besiktningen
            gäller. Dessutom är det ingen sammanblandning mellan dem som reparerar
            och dem som besiktigar.
          </note>
          <note type="speaker">
            Anf. 78 JAN-EVERT RÅDHSTRÖM (m):
          </note>
          <note>
            Fru talman! Jag har också ringt till Svensk Bilprovning. Det
            kan vara olika mellan det som man säger till näringsministern
            och det som man säger till mig. Men jag kan i alla fall se av
            medierna vilken situation som bilägarna befinner sig i och jag
            lyssnar på dem. Sanningen är att de sitter och sover på nätterna
            i köer för att komma fram till Svensk Bilprovning, och jag tror
            inte att de håller på så för nöjes skull, utan det är en krissituation.
          </note>
          <note>
            Ministern säger vidare att det är omöjligt att konkurrera därför
            att verksamheten är så effektiv och att det har gjorts stora investeringar.
            Men det var inte alls länge sedan som Näringsdepartementet avslog
            en ansökan från Dekra om att få komma in på den svenska marknaden
            för att utföra kontrollbesiktningar. Det är precis tvärtom mot
            det som näringsministern säger, att det inte finns någon som kan
            konkurrera. Viljan finns och ansökan fanns på ministerns bord,
            men det blev ett avslag på denna ansökan.
          </note>
          <note>
            Jag konstaterar bara att trots att Konkurrensverket tycker att
            det är bra med ett öppet system, att det ökar tillgängligheten
            i glesbygden och att det ökar servicen för fordonsägarna är vår
            näringsminister inte intresserad av att genomföra en förändring
            på detta område.
          </note>
          <note>
            När det gäller trafikutskottet och diskussionen där om Svensk
            Bilprovning ser jag med tillförsikt på den vacklande inställning
            som Miljöpartiet har i dag.
          </note>
          <note>
            Miljöpartiet lägger vikt vid en ökad service i glesbygden och
            vid miljöaspekten. Jag tror att det nästa gång denna fråga kommer
            upp i kammaren kanske finns en ny majoritet, och då kommer det
            ändå att bli en konkurrensutsättning.
          </note>
          <note>
            Anf. 79 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Konkurrens är alltid bra, men det är inte så att
            konkurrens per definition alltid är det bästa.
          </note>
          <note>
            Konkurrensen måste också regleras och vara en del i de mål och
            utgångspunkter som man har.
          </note>
          <note>
            Svensk Bilprovning fungerar väldigt väl. Det finns hög kompetens,
            det finns en teknik och det finns egentligen en ganska enkel produkt.
            Verksamheten sker oerhört logistiskt. Man blandar inte och gör
            komplicerade grepp. Därav följer att det inte finns någon som
            helst anledning att inte låta detta vara ett monopol. Jag vidhåller
            den uppfattningen.
          </note>
          <note>
            Men självfallet är det så att Svensk Bilprovning kan bli bättre.
            Jag har också tagit ett initiativ och jag ska byta ut ledningen.
            Jag bedömer att detta kommer att gå väl, och jag ska också följa
            frågan mycket noggrant när det gäller de köer som uppstår på vissa
            ställen. Dessa köer ska bort, och det kommer att visa sig att
            detta monopol fungerar mycket väl.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 1999/2000:410 om arbetslöshet bland
            invandrare
          </note>
          <note>
            Anf. 80 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Ana Maria Narti har frågat statsrådet
          </note>
          <note>
            Mona Sahlin vad hon avser att göra inom arbetsmarknadspolitiken
            för att öppna vägen till "egen makt" för långvarigt arbetslösa
            invandrare, "öppna rum" för experiment som startar nedifrån och
            upp samt för att ge konkret stöd till grupper som genom
          </note>
          <note>
            EU-projekt skapat egna arbetsmetoder och nätverk.
          </note>
          <note>
            Arbetet inom regeringen är så fördelat att det är jag som ska
            besvara dessa frågor.
          </note>
          <note>
            Låt mig inledningsvis säga att det nu går bra för
          </note>
          <note>
            Sverige. Situationen på arbetsmarknaden har stadigt förbättrats
            under de tre senaste åren. Glädjande nog ser vi att arbetslösheten
            faller också för de utrikes födda, och att den gör det snabbare
            än för de arbetslösa i allmänhet. Men mycket återstår självklart
            att göra. Arbetslösheten är fortfarande betydligt högre och sysselsättningsgraden
            väsentligt lägre för många grupper av invandrare. Vi måste nu
            kraftsamla för att de som står längst ifrån arbetsmarknaden också
            ska få del av konjunkturuppgången.
          </note>
          <note>
            Regeringen har i den ekonomiska vårpropositionen aviserat olika
            åtgärder för att särskilt öka arbetskraftsdeltagandet bland invandrare.
            För detta ändamål beräknas 100 miljoner kronor per år under perioden
          </note>
          <note>
            2001-2003. Även år 2001 vill regeringen dessutom använda 100
            miljoner kronor för personalförstärkningar på arbetsförmedlingar
            i syfte att särskilt stärka ställningen på arbetsmarknaden för
            personer med utländsk bakgrund.
          </note>
          <note>
            Riktade arbetsmarknadspolitiska insatser är ibland nödvändiga.
            Av större betydelse, också för invandrare, är emellertid den generella
            arbetsmarknadspolitiken. Jag menar att denna nu måste koncentreras
            till sina kärnuppgifter. Det är inte fler projekt som behövs.
            Den aktivitetsgaranti som riksdagen ska ta ställning till senare
            i vår kommer att förbättra möjligheterna för de mest utsatta grupperna
            på arbetsmarknaden. Inom ramen för aktivitetsgarantin ska erfarenheter
            från olika typer av projekt som genomförts tas till vara.
          </note>
          <note>
            Jag delar helt Ana Maria Nartis uppfattning att vi måste ge människor
            makt över sina egna liv. Men min absoluta övertygelse är att vi
            når det målet bäst genom att skapa förutsättningar för att varje
            människa som vill det ska ha ett riktigt jobb att gå till.
          </note>
          <note>
            Jag vill framhålla att det inom arbetsmarknadspolitiken fortfarande
            finns utrymme för verksamhet som syftar till att utveckla nya
            metoder och förhållningssätt. Kvar finns t.ex. medel för s.k.
            otraditionella insatser. Jag kan vidare glädja Ana Maria Narti
            med att det inom ramen för det nya mål 3, under programperioden
            2000-2006, kommer att avsättas EU-medel motsvarande 130 miljoner
            årligen till åtgärden
          </note>
          <note>
            "integration och mångfald".
          </note>
          <note>
            Ytterligare drygt 100 miljoner kronor per år kommer att finnas
            tillgängliga genom det nya gemenskapsinitiativet Equal, som syftar
            till att främja nya metoder för att motverka alla former av diskriminering
            och ojämlikhet på arbetsmarknaden. I båda fallen tillkommer nationell
            medfinansiering.
          </note>
          <note>
            Av intresse i sammanhanget är också de lokala utvecklingsavtalen
            inom ramen för den nationella storstadspolitiken, som har som
            mål att bryta den sociala, etniska och diskriminerande segregationen
            i storstadsregionerna. Regeringen har ställt två krav på kommunerna
            som berör Ana Maria Nartis fråga. Det ena är att de insatser som
            genomförs i de berörda områdena tas fram i samverkan med de lokala
            aktörer som verkar i området. Det andra är att insatserna ska
            ha ett s.k. underifrånperspektiv. Detta betyder i praktiken att
            de boende i området ska vara delaktiga i framtagandet av insatser.
          </note>
          <note>
            Ana Maria Narti efterlyser att utrymme ges för
          </note>
          <note>
            "invandrarnas äkta delaktighet". Jag kan försäkra att regeringen
            inte förespråkar någon "oäkta" delaktighet, vad det nu skulle
            vara. Som framkommit ser jag dock inte fler projekt som den bästa
            vägen för att uppnå delaktighet. Mer angeläget är i stället att
            den reguljära arbetsmarknadspolitiken i större utsträckning tar
            den etniska och kulturella mångfald som finns i samhället som
            utgångspunkt.
          </note>
          <note>
            Ett led i denna strävan är det arbete som AMS bedriver för att
            öka mångfalden i den egna organisationen. Här kan nämnas att regeringen
            i oktober förra året gav i uppdrag åt samtliga statliga myndigheter
            direkt under regeringen att upprätta handlingsplaner för att främja
            etnisk mångfald bland sina anställda.
          </note>
          <note>
            Avslutningsvis vill jag informera Ana Maria Narti om det mångfaldsprojekt
            som bedrivs inom Näringsdepartementet. Projektet har till uppgift
            att ur ett tillväxtperspektiv kartlägga och beskriva hur aspekterna
            kön, ålder, klass, etnisk tillhörighet, sexuell läggning samt
            funktionshinder påverkar individens möjligheter i arbetslivet.
          </note>
          <note type="speaker">
            Anf. 81 ANA MARIA NARTI (fp):
          </note>
          <note>
            Fru talman! Låt mig börja med att be om förlåtelse för den förvirrade
            adressen. Det var lite klumpigt.
          </note>
          <note>
            Men jag blev glad när jag fick höra att jag hade gjort ett misstag.
          </note>
          <note>
            På den tiden då näringsministern inte var minister jobbade han
            med en mycket intressant utredning,
          </note>
          <note>
            Invandrarpolitiska utredningen. Då hände det att vi hade en direkt
            arbetsdialog. Det är väldigt spännande att få fortsätta denna
            dialog i dag. Förresten är den här utredningen en av de bästa
            samlingar av dokument som har producerats i politiskt arbete i
            Sverige.
          </note>
          <note>
            Under den tid som har gått sedan utredningen kom, våren 1996,
            har jag intensivt arbetat praktiskt just med försök att öppna
            vägen för långtidsarbetslösa invandrare in i arbetslivet. Jag
            tror att skillnaderna i synsätt mellan näringsministern och mig
            kan förklaras just så här: I arbetsmarknadspolitiska propositionen
            föreslår departementet en grandios, monumental plan över politikens
            nya strukturer. Men jag känner till vardagens praktiska svårigheter,
            och i vardagen finns lite utrymme för monumentala och strängt
            centraliserade planer.
          </note>
          <note>
            I vardagen träffar man fortfarande människor som har varit arbetslösa
            i 4 år, 9 år, 14 år - hela deras liv i
          </note>
          <note>
            Sverige. Många blev arbetslösa direkt efter ankomsten mot slutet
            av 80-talet, då det var högkonjunktur och rådde brist på arbetskraft.
            Det är därför som jag inte kan tro på att den nuvarande goda ekonomin
            automatiskt löser den långvariga arbetslöshetens alla problem.
          </note>
          <note>
            Praktiken har också lärt mig att människor utan färsk svensk
            arbetslivserfarenhet av de flesta rekryterare betraktas som oanställbara
            och att dessa arbetslösa aldrig kallas till anställningsintervjuer.
            De har alltså inte någon chans att på någorlunda vanligt sätt
            få det som näringsministern kallar för ett riktigt jobb.
          </note>
          <note>
            Jag antar att ett riktigt jobb här betyder en vanlig fast anställning.
            Men de här människorna kommer aldrig i fråga för en vanlig fast
            anställning. De är diskvalificerade av den mycket långa, tunga
            arbetslösheten.
          </note>
          <note>
            Däremot har praktiken lärt mig att just folk som verkar ha fastnat
            i en desperat arbetslöshet, genom olika projekt igångsatta av
            egna små grupper, har återfunnit inte bara självförtroendet utan
            också konkreta och effektiva möjligheter att tjäna pengar. En
            av dessa f.d. projektdeltagare hade bakom sig 14 år av total arbetslöshet.
            Hon betraktades som ett hopplöst fall av alla socialsekreterare
            och arbetsförmedlare. I
          </note>
          <note>
            en liten grupp invandrare upptäckte hon att hon trots allt hade
            chanser att återvinna en värdig position i ett aktivt liv. I dag
            leder hon en av Stockholms mest intressanta verksamheter med äldre
            invandrare. Men gruppen som hon arbetade med fick kämpa i två
            hela år mot byråkratiska hinder och misstro från ansvariga för
            att den här personen skulle få genomföra vad hon verkligen önskade.
          </note>
          <note>
            Jag vet att denna människa i dag fortfarande skulle ha levt på
            socialbidrag utan den uppmuntran hon fick av den egna gruppen.
            Det är därför jag vill diskutera de här självständiga gruppernas
            situation i dag.
          </note>
          <note>
            Anf. 82 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig börja med att säga att många av de frågor
            Ana Maria Narti tar upp har jag stor förståelse för och känner,
            vill jag påstå, ett engagemang för.
          </note>
          <note>
            Det är och har varit så på arbetsmarknaden att det genom olika
            strukturer och genom att vi bygger upp olika stora projekt alltid
            blir någon som inte passar i de projekten. Oftast blir det de
            svagaste som inte passar i dem. Jag delar den uppfattningen.
          </note>
          <note>
            Jag vill också påstå att vi får skilja på hur arbetsmarknaden
            ser ut i dag och hur den såg ut för låt oss säga fyra fem år sedan.
            Då hade vi en arbetsmarknad som man skulle kunna säga var - för
            att använda ett ord som är lite stort - död. I dag har vi en arbetsmarknad
            som har en oerhörd kraft. Då förmedlade vi åtgärder. Alla arbetsförmedlare
            förmedlade åtgärder, man förmedlade olika projekt och man hade
            inget val.
          </note>
          <note>
            Det var bra att man gjorde det. Många människor som annars bara
            skulle ha varit öppet arbetslösa uppehöll man så att säga i träning,
            utbildning och aktiviteter.
          </note>
          <note>
            Men nu har vi gått in i en ny fas. Den nya fasen är att nu kan
            vi inte förmedla åtgärder på samma sätt. Vi måste nu tillse att
            vi förmedlar arbete och att de åtgärder vi förmedlar leder till
            det arbete som finns på arbetsmarknaden. Det är en väldig skillnad.
          </note>
          <note>
            Därför ser vi nu också, som jag sade - men det är långt ifrån
            bra - hur utländskt födda människor alltmer får jobb på ett sätt
            som inte skett tidigare. Det beror helt enkelt på den kraftiga
            förändringen på arbetsmarknaden.
          </note>
          <note>
            Sedan till projekten och att man måste koncentrera sig på människor
            och deras förutsättningar. Låt mig innan jag går in på det säga
            att vi har tre egenskaper på arbetsmarknaden i dag som är specifika
            för arbetsmarknaden. Det ena är att vi har flaskhalsar. Vi efterfrågar
            människor som inte finns. Det andra är att vi har många långtidsarbetslösa
            som har varit arbetslösa två, tre, fyra, fem, sex och sju år.
            De är registrerade. Sedan har vi, skulle man kunna säga, än fler
            som inte är registrerade som arbetslösa. De finns inte minst i
            invandrartäta områden. De är arbetslösa per definition, går på
            socialbidrag och har gjort det i massor av år.
          </note>
          <note>
            En ambition med den s.k. aktivitetsgarantin, som jag ändå inte
            vill se som någon byråkratisk stelt formad gjutbunke där alla
            ska komma ut som alla, är att det ska vara starka individuella
            program. Det ska vara s.k. jobbsökarklubbar. Man kan ju skapa
            jobbsökarklubbar genom att man har många invandrare, många som
            har det svårt, som med utgångspunkt i sina förutsättningar tillsammans
            drar i gång individuella program. Det är öppet för det.
          </note>
          <note>
            Jag vill också säga att det fortfarande finns möjligheter att
            pröva otraditionella medel. Men min huvudpoäng är att det nu handlar
            om individen. Vi ska koncentrera oss hårt på individen, på individens
            rättigheter och möjligheter att utvecklas mot en arbetsmarknad
            som nu växer snabbt. Vi ska inte tillbaka till när vi såg hur
            människor bara fick åtgärder och det inte ledde till jobb.
          </note>
          <note type="speaker">
            Anf. 83 ANA MARIA NARTI (fp):
          </note>
          <note>
            Fru talman! Tack, en gång till!
          </note>
          <note>
            Det finns två positiva inslag i den nya arbetsmarknadspolitiken.
          </note>
          <note>
            Det första är att man försöker komma ut ur ekorrhjulet - åtgärd,
            passiv arbetslöshet, åtgärd, passiv arbetslöshet. Det var en fruktansvärt
            meningslös rundgång, och människorna förlorade definitivt förtroendet
            för sig själva och för samhället under den tiden. Detta är intressant.
          </note>
          <note>
            Det andra är att man hela tiden säger att t.ex. aktivitetsgarantin
            ska öppna möjligheter för många samarbetsformer. Problemet är
            bara att vi i invandrarbefolkningen inte har fått information
            om det här, inte har kontaktats.
          </note>
          <note>
            Jag vet från arbetsmarknadsutskottets sammanträden att information
            redan har skickats från pilotarbetsförmedlingarna till möjliga
            samarbetspartner.
          </note>
          <note>
            Men antagligen fortsätter arbetsförmedlingarna att inte betrakta
            invandrare som möjliga samarbetspartner. Fortfarande är de flesta
            arbetslösa invandrare bara klienter, åtgärdsobjekt. Det är där
            som en mycket stor svaghet ligger.
          </note>
          <note>
            Vackra ord om personliga handlingsplaner har jag sett hur många
            som helst. Underbara deklarationer om individens värde har jag
            också sett. Men jag har också sett arbetsförmedlare som var stolta
            över att de hade placerat en invandrare med rekryteringsstöd -
          </note>
          <note>
            han var jurist - på McDonalds.
          </note>
          <note>
            Jag har också hört standardrepliken som under år har mött invandrare
            som är jurister med utbildning från andra länder: Du saknar yrke.
          </note>
          <note>
            I den bok jag håller i här, Sverige, framtiden och mångfalden,
            SOU 1996:55, finns förslag om aktivitetscentrum ledda av invandrare
            själva. Det har gått fyra år. Inte ett enda sådant aktivitetscentrum
            har kommit i gång.
          </note>
          <note>
            Jag undrar: Varför får tunisierna i Frankrike äga sina projekt,
            sätta i gång egna arbeten? Varför får turkarna i Tyskland möjlighet
            att driva t.o.m. forskningsarbete om den egna befolkningens situation
            vid ett stort turkiskt institut som de själva har skapat?
          </note>
          <note>
            Varför måste hela tiden Sveriges invandrare vara klienter, objekt,
            patienter? Det är ett sätt att omyndigförklara en hel befolkning.
          </note>
          <note>
            Vi vet att de små stackars grupper som jobbade med mål 3-projekt
            lyckades skapa jobb åt människor i den värsta krisen för några
            år sedan när arbetsförmedlarna inte ens tänkte på möjligheten
            att skapa nya verksamheter. Vad ska de här människorna som har
            jobbat så här nu göra? Ska de kastas ut i arbetslöshet?
          </note>
          <note>
            Ska deras erfarenhet på en gång raderas bort därför att den stora
            centraliserade aktivitetsgarantin nu kommer?
          </note>
          <note>
            Dessutom, när det gäller mål 3 och Equal: Vi vet mycket väl att
            SPD, Sveriges programdokument, inte är klart, därför att de stora
            arbetsmarknadsorganisationerna inte är överens om den nya strukturen
            som sätter de här verksamheterna direkt under AMS ledning. Där
            tror jag att många invandrarorganisationer håller med LO, TCO
            och SAF.
          </note>
          <note>
            Anf. 84 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag vill börja med det sista påståendet. När det
            gäller frågan om mål 3 och parterna är man faktiskt överens i
            dag. Där finns det, ska jag säga, inga problem. Ett annat problem
            är att vi måste få det klarlagt från EU när det gäller själva
            programmet.
          </note>
          <note>
            Jag vill också uttrycka att det ändock är helt andra förutsättningar
            i dag än vad det var för fem sex år sedan för invandrare på arbetsmarknaden.
            Men jag vill också självfallet hålla med om att invandrare och
            många som har varit arbetslösa under lång tid har det väldigt
            svårt. Många är också mycket välutbildade.
          </note>
          <note>
            Det bottnar självfallet dels i en arbetsmarknadspolitik som inte
            har varit lyckad, dels i attityder, inte minst från arbetsgivarna.
            Det vet vi genom studier och undersökningar. Oftast handlar det
            mer om det.
          </note>
          <note>
            Man kan uttrycka det som så att anledningen till att invandrarna
            nu alltmer får jobb helt enkelt är att vi nu driver en utbudspolitik
            innebärande att alltfler ska ut på arbetsmarknaden. Och det finns
            en mycket hög kompetens. Jag tror att vi kommer att få se en förändring.
          </note>
          <note>
            När det sedan gäller den fråga som Ana Maria
          </note>
          <note>
            Narti tar upp om invandrarnas egen förmåga, som självklart är
            den största förmågan där vi har kraften, ska jag ta till mig det.
            Jag ska ta upp det med AMS
          </note>
          <note>
            och undersöka vad som sker. Jag ska också muntligt och skriftligt
            för AMS poängtera att man verkligen observerar frågan om aktivitetsgarantin.
          </note>
          <note>
            Jag delar den analys som Ana Maria Narti gör när det gäller invandrarnas
            situation, även om man kan ha lite olika uppfattningar om hur
            vi ska uppnå målet att frigöra dessa människor med utgångspunkt
            i deras egen kompetens och deras egna egenskaper, så att de kan
            bli en kraft på den svenska arbetsmarknaden. Det är något som
            de har oerhört stora förutsättningar att bli, och detta måste
            också vara målet för vår politik.
          </note>
          <note type="speaker">
            Anf. 85 ANA MARIA NARTI (fp):
          </note>
          <note>
            Fru talman! Jag visste att jag hade anledning att vara glad.
            Det är faktiskt en spännande diskussion som vi har på gång. Jag
            tror att vi kan göra mycket mer tillsammans i denna fråga än om
            vi försöker klamra oss fast vid vissa redan formulerade partipolitiska
            ställningstaganden.
          </note>
          <note>
            Integrationsfrågan är oerhört viktig, och den börjar och slutar
            med integration i arbetslivet. Kvinnorna fick möjlighet att ta
            makt över sina liv när de började tjäna pengar. Så länge som det
            inte finns direkt finansiering av invandrarnas egna projekt, verksamheter
            och initiativ kan vi inte tala om en integration av invandrarna.
            De tvingas då in i tiggarens ställning.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 1999/2000:386 om
          </note>
          <note>
            Stockholmsregionens framtida flygkapacitet
          </note>
          <note>
            Anf. 86 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Per Westerberg har frågat om jag avser att statssubventionera
            en ny flygplats i Stockholmsregionen eller om jag avser att verka
            för att en ny flygplats byggs på marknadsmässiga villkor.
          </note>
          <note>
            Det är viktigt att först konstatera att statens ansvar för utbyggnad
            av den nationella infrastrukturen inte i första hand styrs av
            marknadsmässiga överväganden utan av andra hänsyn, t.ex. de av
            riksdagen beslutade transportpolitiska målen. Staten har ett övergripande
            ansvar för att det finns en fungerande infrastruktur i hela landet
            och för att det skapas en regional balans.
          </note>
          <note>
            Luftfartsverket drivs sedan lång tid tillbaka som affärsverk,
            och investeringar i ny infrastruktur har i princip alltid finansierats
            av brukarna, dvs. av flygbolagen och indirekt av passagerarna.
            Endast i undantagsfall har statliga skattemedel använts för infrastrukturinvesteringar
            inom luftfarten.
          </note>
          <note>
            I den transportpolitiska proposition som lades fram under våren
            1998 behandlades luftfartens kostnadsansvar och finansiering.
            Regeringen anförde då att Luftfartsverkets tjänster även i fortsättningen
            bör betalas av infrastrukturbrukarna. Det kan naturligtvis vara
            så att en utbyggnad av flygplatskapacitet kombineras med utbyggnad
            av annan infrastruktur, t.ex.
          </note>
          <note>
            järnväg. Eftersom järnvägsinvesteringar vanligtvis finansieras
            över statsbudgeten kan det leda till att satsningen på utbyggd
            flygplatskapacitet indirekt belastar staten.
          </note>
          <note>
            Frågor om hur luftfartens krav på flygplatskapacitet ska bemötas
            är ständigt under debatt. Utbyggnad av ny kapacitet innebär alltid
            miljöeffekter, som uppfattas som negativa t.ex. av närboende.
            Samtliga aktuella alternativ har sina speciella förutsättningar
            och problem. Det gäller såväl utökad trafik på befintliga flygplatser
            som en ny flygplats på Södertörn.
          </note>
          <note>
            Min förhoppning är dock att vi ska kunna finna en lösning som
            på bästa sätt både tillgodoser de transportpolitiska behoven och
            bidrar till att främja en hållbar utveckling.
          </note>
          <note type="speaker">
            Anf. 87 PER WESTERBERG (m):
          </note>
          <note>
            Fru talman! Först ber jag att få tacka näringsministern för svaret
            på min fråga. Jag må väl säga att det inte var så klargörande,
            och det var kanske inte heller den främsta avsikten med att ta
            fram de principer som finns. Jag har däremot med viss förvåning
            tagit emot en del kommentarer på ett från Näringsdepartementet
            avsänt fax om min interpellation som var desto mer klargörande,
            om än inte överensstämmande med mina egna åsikter.
          </note>
          <note>
            Näringsministern svarar med att hänvisa till de transportpolitiska
            målen och säger att det är brukarna som finansierar nya flygplatser.
            Som näringsministern nog vet kan detta tolkas på väldigt många
            olika sätt.
          </note>
          <note>
            Alldeles självklart ska den flygplatskapacitet som vi ska ha
            vara underkastad starka miljörestriktioner och miljökrav. Det
            gäller beträffande utsläpp, buller och många olika andra intrång
            i naturen som flyget förorsakar. Det är också korrekt att brukarna
            ska betala, men skattemedlen från brukarna för en viss flygplats
            ska inte användas för överföring av stora ekonomiska resurser
            till andra flygplatser.
          </note>
          <note>
            Från min utgångspunkt är det ett nationellt intresse att vi har
            ett starkt nav i Stockholm, som gör det attraktivt för näringslivet
            att vara baserat i Stockholm.
          </note>
          <note>
            Det finns också en motsvarande utveckling på många ställen runtom
            i världen. För mig är ett vaktslående om Arlanda naturligt.
          </note>
          <note>
            Som näringsministern säkert har noterat driver vi moderater åsikten
            att Arlanda liksom sin danska motsvarighet i Köpenhamn bör börsintroduceras.
            Därigenom får man marknadsmässiga bedömningar av lönsamheten när
            det gäller en utbyggnad av Arlanda och av andra alternativ. Jag
            är fullständigt övertygad om att en sådan bedömning, om de miljömässiga
            kraven kan tillgodoses, kommer att leda till att Arlandanavet
            förstärks.
          </note>
          <note>
            Det är vidare av nationella konkurrenskraftsskäl viktigt att
            vi klarar privatflyget och affärsflyget, men det gäller samtidigt
            att en utökning av flygkapaciteten i regionen sker på marknadens
            villkor. Jag noterar att näringsministern har studerat de bägge
            alternativen
          </note>
          <note>
            Stockholm-Västerås och Stockholm-Skavsta. Jag konstaterar som
            Nyköpingsbo att Stockholm-Skavsta är ett helt privatägt flygplatsbolag
            med två banor, de längsta näst Kallax i Luleå, med den bästa bullermattan
            i Sverige och med en lokalisering mycket nära till järnvägen.
          </note>
          <note>
            För mig är det naturligt att en förstärkning av flygplatskapaciteten
            i Stockholm, som jag tror är nödvändig, ska ske på marknadens
            villkor. Man ska inte, som vissa menar, beskatta Arlanda för att
            bygga en ny flygplats som ska konkurrera med exempelvis det privatägda
            Skavsta eller den kommun- och statsägda Västerås flygplats.
          </note>
          <note>
            Jag vill därför återupprepa min fråga till näringsministern.
            Är det med den precisering som jag nu gör marknadsmässiga villkor
            som ska gälla, eller är man beredd att beskatta flygtrafiken på
            Arlanda för att kunna finansiera byggnationen av en mindre lönsam
            flygplats på annat håll?
          </note>
          <note type="speaker">
            Anf. 88 ANDERS G HÖGMARK (m):
          </note>
          <note>
            Fru talman! Jag har under ett antal år haft förmånen att leda
            en organisation som representerar de ca
          </note>
          <note>
            30 icke statliga flygplatserna i vårt land.
          </note>
          <note>
            Det är alldeles uppenbart att frågan om ett hot om en bristande
            kapacitet och behovet av att säkerställa en framtida flygkapacitet
            i Stockholmsregionen upplevs som utomordentligt angelägen av den
            här organisationen och självfallet av de olika delar av landet
            där flygplatser finns, alltifrån Gällivare i norr till Kristianstad
            i söder. Jag tycker att det är angeläget att föra den diskussionen
            också i den här församlingen.
          </note>
          <note>
            Det är inget tvivel om att om det i framtiden skulle brista på
            flygkapacitetssidan i Arlanda, kommer framför allt de små flygplatserna
            med små flygplan och sämre betalförmåga att bli lidande. Det är
            därför kolossalt viktigt att den här frågan löses snabbt.
          </note>
          <note>
            Jag tycker också, fru talman, att det är viktigt att understryka
            att en lösning av flygkapacitetsfrågan i
          </note>
          <note>
            Stockholmsregionen under alla omständigheter måste säkerställa
            den navfunktion som Arlanda har i dag.
          </note>
          <note>
            Allt annat är ett hot mot den inre tillgängligheten i landet
            och säkert också mot den yttre tillgängligheten, där Sverige kopplas
            till omvärlden, som blir allt viktigare.
          </note>
          <note>
            Den tredje frågan som är utomordentligt viktig, näringsministern,
            är att i motsats till dem som ska åka på den framtida Botniabanan
            kommer flygets resenärer att få betala varje krona som dessa investeringar
            representerar i avkastningskrav från staten. Där har sjöfarten
            och flyget ungefär identiska sitsar, medan järnvägen har en något
            angenämare sits, om man ska se det ur kostnadssynpunkt.
          </note>
          <note>
            Därför är det otroligt viktigt att den kapacitet som måste säkerställas
            framöver också blir kostnadseffektiv när den byggs. Det är alldeles
            uppenbart att med de stora investeringar man i dag gör i tredje
            banan på
          </note>
          <note>
            Arlanda är det viktigt att man framöver kan fortsätta att investera
            där. Eljest kommer nytillkomna slots, landningstiderna, att vara
            otroligt dyrbara.
          </note>
          <note>
            Det är också viktigt och nödvändigt, näringsministern, att man
            drar nytta av de järnvägsinvesteringar och de investeringar på
            marken som har gjorts och som framöver säkert är alldeles nödvändiga.
            Det ligger i linje med att vara kostnadseffektiv. Det må vara
            förlåtet om man är lite småländsk i detta. Jag tror att det skulle
            vara bra för hela folkhushållet att vara lite mer småländsk i
            många avseenden.
          </note>
          <note>
            Jag tänker då på det som har gjorts på Arlandabanan och möjligheten
            att komma från Mälarregionen in till Arlanda. Jag är övertygad
            om att man där framöver, med de nödvändiga investeringar som ska
            göras från Stockholm ned mot Norrköping i bättre järnvägsspår,
            kan dra nytta av de gjorda investeringarna.
          </note>
          <note>
            Jag kommer till min fråga. Det var ett program där man diskuterade
            detta för några dagar sedan i TV.
          </note>
          <note>
            Där uttryckte generaldirektören för Luftfartsverket uppfattningen,
            att med tanke på de långa ledtiderna, planeringstiderna, är det
            ganska nödvändigt att fatta beslut snart. På närmare fråga sade
            han: Det bör fattas någon form av beslut redan detta år.
          </note>
          <note>
            Min fråga är: Delar näringsministern den uppfattningen att det
            är önskvärt att fatta beslut redan detta år, så att man kan skicka
            ut signaler om att regeringen har en ambition att säkerställa
            flygkapaciteten just i
          </note>
          <note>
            Stockholmsregionen för hela landet?
          </note>
          <note>
            Anf. 89 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag läste ledarsidan i Expressen i morse. Där stod
            det att Per Westerberg och jag har ungefär uppfattning. Jag är
            glad över att Per Westerberg och en av hans kolleger här i riksdagen
            har markerat: Dels ska vi avmonopolisera Svensk Bilprovning, dels
            ska vi sätta Arlanda på börsen. Därmed har jag ändå fått en markant
            skillnad mellan Per Westerberg och mig. Så har jag fått det sagt.
          </note>
          <note>
            När det gäller beredningsläget beträffande flygplatskapaciteten
            i Stockholm lämnades utredningen till Näringsdepartementet i januari.
            Den har nu varit på remiss. Vi håller på med ett internt beredningsarbete
            i Regeringskansliet. Vår förhoppning är att det ska komma ett
            regeringsbeslut i frågan innan sommaren.
          </note>
          <note>
            I beredningen upptas också frågan om en fjärde bana på Arlanda.
            Hur vi än resonerar och vilka val vi än gör - om det ska vara
            en flygplats till på Södertörn, om vi ska använda Skavsta för
            affärsflyg, beslutsflyg, om det ska vara en kopplad länk eller
            en del av kapaciteten i Stockholmsområdet - är allt också mycket
            kopplat till Bromma. Bromma har koncession till år 2011. Det här
            måste ses som en helhet.
          </note>
          <note>
            Vi bereder detta som en helhet. Vi kommer som sagt att försöka
            att ha detta klart för ett regeringsbeslut innan sommaren. Det
            finns också många aspekter man måste ta hänsyn till. Frågan om
            konkurrens är inte alltid så enkel. Gärna konkurrens, bara det
            inte drabbar mig. Det brukar vara ett begrepp som finns på marknaden.
          </note>
          <note>
            Det är i och för sig inte förvånande att SAS vill värna om en
            utbyggnad av Arlanda. SAS har i dag en monopolställning på flygplatsen
            och har mycket att vinna på att kapaciteten koncentreras till
            den flygplats där man är helt dominerande. En ny flygplats skulle
            innebära att bolagets verksamhet på Arlanda försvagas, eftersom
            man då skulle flytta över delar av kapaciteten till den nya flygplatsen.
            I detta finns faktiskt en konkurrenstanke. Jag har inte med detta
            tagit ställning. Som jag sade bereds frågan. Men jag vill ändå
            göra det konstaterandet att det finns många aspekter man måste
            ta hänsyn till.
          </note>
          <note>
            Fru talman! Jag vill avsluta med frågan om subventionering av
            luftfarten. Luftfarten har som sagt i princip alltid finansierats
            av brukarna. Endast vid ett fåtal tillfällen har skattemedel använts.
            Det har då främst rört sig om investeringar av regionalpolitisk
            karaktär. Några exempel är utbyggnad av landningsbanan i Luleå
            och Pajala flygplats.
          </note>
          <note type="speaker">
            Anf. 90 PER WESTERBERG (m):
          </note>
          <note>
            Fru talman! Jag är glad att näringsministern ser en del politiska
            skillnader mellan oss. Det är nog inte särskilt svårt, inte ens
            för Expressens ledarsida, vid närmare eftertanke.
          </note>
          <note>
            En privatisering och börsnotering av Arlanda tror jag vore väldigt
            sunt. Det skulle framtvinga ett marknadsmässigt tänkande för den
            fortsatta utbyggnaden av flygplatskapaciteten inom de ramar miljöhänsynen
            kräver och de krav andra olika intressegrupper kan ställa på utbyggnaden.
          </note>
          <note>
            När det gäller konkurrensen mellan flygbolag och län vill jag
            fästa näringsministerns uppmärksamhet på att det kommer nya slot-tider
            med varje ny bana oavsett om de ligger på Södertörn, Arlanda eller
            någon annanstans. Det gäller självfallet att tillkommande kapacitet
            stimulerar konkurrensen.
          </note>
          <note>
            Jag vågar säga att jag går ett steg längre än näringsministern.
            Även om det finns många som säger:
          </note>
          <note>
            Gärna konkurrens, bara det inte drabbar mig, är det min uppgift
            som politiker och regulator att försöka tillse att vi får en sund
            konkurrens på lika villkor. Det blir därmed till konsumentens
            bästa.
          </note>
          <note>
            Det är därför som jag är så väldigt starkt engagerad för att
            man inte ska använda höga avgifter på
          </note>
          <note>
            Arlanda för att subventionera någon annan flygplats.
          </note>
          <note>
            Med osunda regler och subventioner skulle man därmed konkurrera
            ut motsvarande privata eller kommunala flygplatser.
          </note>
          <note>
            Jag vidhåller med andra ord det trafikpolitiska beslutet. Det
            är brukarna som finansierar flygplatserna.
          </note>
          <note>
            Det ska kunna göras på marknadsmässig grund. Gärna ett börsnoterat
            Arlanda inom sinom tid. Men framför allt ska man inte utnyttja
            Arlanda som en skattekossa för att bygga flygplatser som inte
            marknadsmässigt kan bära sig själva.
          </note>
          <note>
            Jag noterar här både Västerås och Skavstas alternativa möjligheter.
            De har stor bankapacitet, i Skavstafallet med den bästa bullermattan
            i landet och de näst längsta landningsbanorna, och dessutom två
            stycken. Den har stora förutsättningar. Men marknaden bör avgöra
            om det är den flygplatsen som har nyttjas mer eller mindre.
          </note>
          <note>
            Skavsta har inom en tiomilsradie lika stort upptagningsområde
            som Arlanda. Men det gäller då att inte statsmakten missbrukar
            sin ställning och snedvrider konkurrensen till förmån för det
            statsägda.
          </note>
          <note>
            Av denna orsak skulle jag ånyo vilja pressa näringsministern
            på besked om de marknadsmässiga kraven ska gälla. Är näringsministern
            beredd att ta ut avgifter på Arlanda för att lägga på en annars
            olönsam flygplats och därmed göra en indirekt statssubvention
            av nya flygplatser?
          </note>
          <note>
            För mig är det uppenbart att det är marknadens behov, efterfrågan
            från dem som vill utföra flygresor, som ska styra kapacitetsutbyggnaden
            inom de ramar miljöhänsynen, miljökraven och naturkraven ställer
            upp. Det är därför för mig naturligt att marknadsnotera Arlanda
            och därmed nyttja det alternativ som finns.
          </note>
          <note>
            Det är vad marknaden i princip främst är beredd att betala för.
            Men det är marknaden som bör bestämma.
          </note>
          <note type="speaker">
            Anf. 91 ANDERS G HÖGMARK (m):
          </note>
          <note>
            Fru talman! I det svar som näringsministern gav är det mycket
            glädjande att notera att det uppenbarligen finns en klar ambition
            från näringsministerns och regeringens sida att kunna fatta ett
            beslut om detta före sommaren. Det tror jag att vi ut över hela
            landet ser med stor tillfredsställelse på. Just osäkerheten, de
            långa ledtiderna, oroar när man lyssnar på alla de problem som
            är förknippade med att bygga någonting.
          </note>
          <note>
            Det är stora problem. Snart är det väl omöjligt att göra någonting
            i Sverige med alla de planbestämmelser som finns. Näringsministern
            nickar när jag säger detta. Jag förstår att han delar min oro
            på den punkten.
          </note>
          <note>
            Det är också angenämt att notera att Arlanda kommer att vara
            en central och viktig del i de framtida planerna, enligt de direktiv
            som regeringen kommer att fastställa.
          </note>
          <note>
            Eftersom näringsministern inte hade något att invända emot påpekandet
            att en framtida lösning måste vara kostnadseffektiv, tar jag det
            till intäkt för att man ska dra nytta av de investeringar som
            har gjorts kring
          </note>
          <note>
            Mälardalen ut till Arlanda, bl.a. i järnväg. Det gäller också
            de investeringar i järnväg från Stockholm ned till Norrköping
            och Linköping, passerande Nyköping, som med all sannolikhet kommer
            att bli utomordentligt lönsamma.
          </note>
          <note>
            Fru talman! Jag konstaterar att jag inte heller i frågan om Stockholms
            tillgänglighet hörde någon invändning. Det hade jag inte heller
            väntat mig, eftersom jag flera gånger tidigare har hört honom
            klart markera att kapacitetsfrågan i Stockholm inte är en regionalpolitisk,
            storregional Stockholmsfråga utan en nationell fråga.
          </note>
          <note>
            Jag utgår ifrån att detta kommer att markeras klart i de direktiv
            som regeringen uppenbarligen avser att fatta beslut om. Runtomkring
            i landet väntar man med utomordentlig stort intresse på en försäkran
            om att vi inte ska få samma situation som vi hade för ett par
            år sedan på Arlanda. Då slog vi huvudet i taket och brottades
            med ständiga kapacitetsproblem.
          </note>
          <note>
            Att det finns tillräcklig flygkapacitet är en fråga om den inre
            tillgängligheten i Sverige, om att hålla ihop landet. Det betyder
            mycket för Stockholmsregionens förmåga att konkurrera internationellt.
          </note>
          <note>
            Anf. 92 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag vill börja med att konstatera att vi har en annan
            situation på Arlanda än på Kastrup. På
          </note>
          <note>
            Arlanda har vi ett system av flygplatser som ska tillgodose flygplatsbehovet
            i stora delar av landet. Arlanda spelar faktiskt en regionalpolitisk
            roll, vilket inte Kastrup gör. Det finns en väldig skillnad. Därför
            kan man inte dra samma paralleller som Per Westerberg gör.
          </note>
          <note>
            Jag vill också konstatera att en flygplats på Södertörn skulle
            vara lönsam. Enligt de bedömningar och beräkningar som vi gör
            skulle den ha ungefär fem miljoner passagerare. Därmed kan man
            inte rakt ut säga att det inte går och att det inte är lönsamt.
            Det är inte sant. Det skulle vara lönsamt.
          </note>
          <note>
            För egen del vill jag säga - jag hoppas att detta blir det sista
            jag säger här - att jag inte har tagit ställning. Jag har försökt
            att intellektualisera frågan. Vi bereder ärendet, och vår förhoppning
            och vårt mål är att vi ska klara att fatta ett regeringsbeslut
            före midsommar.
          </note>
          <note type="speaker">
            Anf. 93 PER WESTERBERG (m):
          </note>
          <note>
            Fru talman! Jag tror att det för alla parter vore bra med ett
            snabbt besked av många skäl, inte minst av planeringsskäl.
          </note>
          <note>
            Vi har diskuterat Arlanda, Köpenhamn och en eventuell flygplats
            på Hall. Jag ser naturligtvis till
          </note>
          <note>
            Sveriges nationella intressen. Både ur konkurrenshänseende och
            för näringslivet i många avlägsna delar är det viktigt att vi
            får ett väl fungerande nav med många direktlinjer från Arlanda.
          </note>
          <note>
            Om marknaden själv får bestämma - med ett privatägt Arlanda -
            är det min fulla förvissning att man kommer att klara kapacitetsökningen
            och tillgodose miljökraven där, inte via en ny flygplats på Hall.
          </note>
          <note>
            Det är inte jag - och egentligen inte näringsministern heller
            - som ska föreskriva något. Det är marknadens krav, efterfrågan,
            som borde vara styrande.
          </note>
          <note>
            Om nu näringsministern är så förvissad om att en
          </note>
          <note>
            Hall-flygplats skulle bli lönsam, så är min avslutande fråga:
            Varför låter i sådana fall inte näringsministern marknaden sköta
            detta? En lönsam flygplats behöver inte statsfinansieras. Den
            kan skötas via ett privat bolag. Då får vi se om det finns några
            som är beredda att satsa de miljarder som det är fråga om i detta
            utomordentligt riskfyllda projekt.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.24 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            16 § Svar på interpellation 1999/2000:377 om börsintroduktion
            av Vattenfall
          </note>
          <note>
            Anf. 94 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Ola Karlsson har frågat mig vilka åtgärder jag avser
            vidta för att ge Vattenfall möjlighet att delta i omstruktureringen
            av den europeiska kraftmarknaden.
          </note>
          <note>
            Låt mig först påminna om att staten som ägare till
          </note>
          <note>
            Vattenfall har lagt fast att huvuduppgiften för bolaget är att
            på ett effektivt sätt producera och leverera el till sina kunder.
            Detta ska ske på ett affärsmässigt sätt, vilket innebär att företaget
            uppfyller marknadsmässiga avkastnings- och utdelningskrav i sin
            affärsverksamhet. Genom detta medverkar Vattenfall till att trygga
            tillgången på el till ett rimligt pris och till att skapa goda
            förutsättningar för den svenska industrins konkurrenskraft. Det
            är därför naturligt att staten har ett starkt intresse av företagets
            långsiktiga utveckling.
          </note>
          <note>
            Sverige är ett av de länder som under ett antal år haft en avreglerad
            elmarknad. Under år 1999 togs de första stegen i avregleringen
            av elmarknaderna inom
          </note>
          <note>
            EU. Vi kan se att utvecklingen mot en öppen, konkurrensutsatt
            elmarknad i Europa kommer att fortgå och att denna innefattar
            bl.a. Polen, Tjeckien och Ungern, som också inlett avregleringen
            av sina elmarknader.
          </note>
          <note>
            Som ett led i den utveckling och marknadsöppning som skett på
            den europeiska marknaden så har
          </note>
          <note>
            Vattenfall under det senaste året genomfört ett antal strukturaffärer.
            I Finland förvärvade Vattenfall de två elföretagen Revon Sähkö
            och Heinola Energia samt ett ytterligare finskt elföretag. I Norge
            förvärvades stora andelar i Oslo Energi och Fredrikstad Energi.
          </note>
          <note>
            Försäljningssamarbete inleddes också med Göteborg
          </note>
          <note>
            Energi genom ett nybildat hälftenägt bolag, Plusenergi AB.
          </note>
          <note>
            Vattenfall har även förvärvat 25,1 % av det regionala energibolaget
            i Hamburg och avtalat om samarbete med staden Hamburg, som äger
            ytterligare
          </note>
          <note>
            25,1 %. I Tjeckien ökade Vattenfall sin andel i ett lokalt eldistributionsföretag
            och i januari 2000 förvärvades 55 % av Warszawas el- och värmeverk.
          </note>
          <note>
            Ovanstående förvärv är exempel på att Vattenfall på ett aktivt
            sätt deltagit i den pågående omstruktureringen av energimarknaden
            och därmed ytterligare stärkt sin position såväl i Norden som
            i Europa.
          </note>
          <note>
            Vattenfall är det största svenska elproduktionsföretaget och
            svarar för en stor del av såväl den svenska som den nordiska elproduktionen.
            Bolaget är i kraft av sin storlek och med sin stora tillgång på
            kompetens en viktig nationell resurs på energiområdet. Det är
            därför min uppfattning att Vattenfall ska förbli i statlig ägo
            och jag bedömer att Vattenfall har den ekonomiska styrka som behövs
            för att vara en stark aktör och trygga kundernas tillgång på el
            till rimligt pris.
          </note>
          <note type="speaker">
            Anf. 95 OLA KARLSSON (m):
          </note>
          <note>
            Fru talman! Jag ska börja med att tacka för svaret.
          </note>
          <note>
            Låt mig också börja med att slå fast att det är viktigt för Sverige
            att vi har duktiga energibolag här i landet och att Vattenfall
            är ett av de viktigaste bolagen här i
          </note>
          <note>
            Sverige vad gäller energi.
          </note>
          <note>
            Jag kan också konstatera att Vattenfall för närvarande har en
            nackdel gentemot sina konkurrenter genom att Vattenfall som konkurrensutsatt
            aktör inte har möjlighet att konkurrera med de andra aktörerna
            på lika villkor. En väsentlig förutsättning för att uppnå lika
            villkor är att ha tillgång till kapitalmarknaden för att kunna
            skaffa kapital till en expansion och för att kunna samarbeta internationellt
            på viktiga områden.
          </note>
          <note>
            För Vattenfall är det väsentligt att nu få veta vilka förutsättningar
            som gäller för dess fortsatta utveckling. Bolagets strategiska
            inriktning och expansionsplaner och därmed möjligheter att uppnå
            sina målsättningar kommer i stor utsträckning att bero på tillgången
            till kapital.
          </note>
          <note>
            Det värde som Vattenfall representerar kan därtill komma att
            minska längre fram om bolaget inte ges möjlighet att genomföra
            de strategiska tillväxtsatsningar som planeras internationellt.
          </note>
          <note>
            En vidgning av Vattenfalls ägarkrets medger därtill att andra
            ägare utöver staten får möjlighet att kritiskt granska Vattenfalls
            affärsidé och ställa krav på en effektiv förvaltning och goda
            ekonomiska resultat i linje med vad staten eftersträvar. Vid en
            börsintroduktion återspeglas bolagets prestanda i börskursen.
            Vattenfalls investeringar får en utomstående granskning som innebär
            att endast satsningar som i ett bransch- och kapitalmarknadsperspektiv
            ter sig som de mest lämpliga kommer att ske.
          </note>
          <note>
            I syfte att underlätta kapitalmarknadens oberoende granskning
            av bolaget kommer staten att eftersträva att bolagets ägarstruktur
            återspeglas i styrelsens sammansättning. Det borde vara så. För
            att ge möjlighet att verka på samma sätt som övriga aktörer på
            marknaden genom att expandera, dra till sig externt kapital och
            förvärva andra företag mot betalning i egna aktier bör staten
            minska sitt ägande i Vattenfall
          </note>
          <note>
            AB, och börsnotera bolaget.
          </note>
          <note>
            Fru talman! Jag återger här något ur den proposition som Björn
            Rosengren har lagt fram om att börsintroducera Telia AB. Jag har
            bara bytt ut ordet Telia mot Vattenfall. Jag menar nämligen att
            det är intressant att jämföra, och se att de argument som gäller
            för
          </note>
          <note>
            Telia också gäller för Vattenfall:
          </note>
          <note>
            Det är viktigt för Vattenfalls fortsatta expansion, för Vattenfalls
            möjlighet att konkurrera på likvärdiga villkor och för Vattenfalls
            möjlighet att delta i den snabba omstrukturering som vi nu ser
            ske att man börsintroduceras och får tillgång till kapitalmarknaden.
          </note>
          <note>
            Jag skulle vilja fråga statsrådet: Har Carl-Erik
          </note>
          <note>
            Nyqvist fel när han argumenterar för att det är bråttom att börsintroducera
            Vattenfall?
          </note>
          <note>
            Omstruktureringen kommer att ske under de kommande ett till två
            åren. Ska Vattenfall ha möjlighet att vara en aktiv aktör i detta
            så krävs en börsintroduktion, eller alternativt tillgång till
            mycket kapital på annat sätt.
          </note>
          <note>
            Och har Jörgen Andersson, den tidigare ordföranden i Vattenfall,
            fel? Varför är det så att de som har jobbat nära och i bolaget
            argumenterar för en börsintroduktion? Varför förvägrar statsrådet
            dem den möjligheten?
          </note>
          <note>
            Anf. 96 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag börjar med att konstatera att före pausen var
            det två partikolleger till Ola Karlsson som hade samma argument,
            och åberopade Telia för att sätta Arlanda, och även Svensk Bilprovning,
            på börsen. Nu kommer det tredje - att sätta Vattenfall på börsen
            med Telia som argument.
          </note>
          <note>
            Jag konstaterar också att i Vattenfalls långsiktiga utvecklings-
            och investeringsplaner bör utvecklingen av ny ekologisk elproduktionsteknik
            och investeringar i el- och värmeproduktion från förnybara energislag
            vara framträdande. Vattenfall ges därmed en strategisk roll i
            omställningsarbetet.
          </note>
          <note>
            Vattenfall spelar också en väldigt tung och viktig roll när det
            gäller den omstrukturering och de nedläggningar som vi har gjort,
            och troligtvis också successivt kommer att göra, av kärnkraften.
          </note>
          <note>
            Vattenfall har till uppgift att på ett effektivt sätt producera
            och leverera el till sina kunder. Detta ska ske på ett affärsmässigt
            sätt, vilket innebär att företaget uppfyller marknadsmässiga avkastnings-
            och utdelningskrav i sin affärsverksamhet. Genom detta medverkar
            Vattenfall till trygg tillgång på el till ett rimligt pris och
            till att skapa goda förutsättningar för den svenska industrins
            konkurrenskraft.
          </note>
          <note>
            Varför är det då naturligt med ett starkt statligt intresse i
            Vattenfall?
          </note>
          <note>
            För det första är Vattenfall, som jag nämnde, en viktig resurs
            i arbetet med omställningen av energisystemen inom ramen för affärsmässighet.
            För det andra är en av Vattenfalls viktigaste uppgifter att trygga
            samhällets tillgång på el till ett rimligt pris.
          </note>
          <note>
            För det tredje har Vattenfall stor tillgång på viktig kompetens
            inom energiområdet som är uppbyggd under många år. För det fjärde
            har Vattenfall krafttillgångar av stor nationell betydelse.
          </note>
          <note>
            Samtidigt har Vattenfall under de senaste åren, genom avregleringen
            av elmarknaden och den nordiska marknad vi har, spelat en väldigt
            tung roll på affärsmässig grund och även haft det här nationella
            ansvaret.
          </note>
          <note>
            Jag finner således ingen anledning att Vattenfall skulle gå ut
            på börsen. Jag menar att Vattenfall ska förbli i statlig ägo.
            Det är också viktigt att Vattenfall hålls samman som en koncern.
            Det finns alltså ingen ambition från regeringens sida att göra
            några förändringar i det avseendet.
          </note>
          <note type="speaker">
            Anf. 97 OLA KARLSSON (m):
          </note>
          <note>
            Fru talman! Genom det svar som statsrådet ger nu förstår jag
            fuller väl varför det inte är möjligt att börsintroducera Vattenfall.
          </note>
          <note>
            Nu redovisar statsrådet en delvis ny roll för Vattenfall som
            man har försökt att manövrera sig ut ur tidigare. Statsrådet säger
            här att Vattenfall har en strategisk roll i omställningsarbetet,
            inte minst vad gäller utvecklingen och satsningen på förnybara
            energikällor. Vidare säger statsrådet att Vattenfall har en stor
            del i och en stor roll när det gäller avvecklingen av kärnkraft.
            Den strategiska rollen innebär uppenbarligen också att det inte
            är enbart affärsmässiga krav som ska ställas i det arbetet.
          </note>
          <note>
            Inte minst i förhandlingarna när det gäller avvecklingen av Barsebäck
            1 har Vattenfall arbetat mycket målmedvetet för att uppgörelsen
            skulle ses som affärsmässig från bolagets sida och att man inte
            skulle drabbas av en politikerrabatt eller misstro på marknaden
            därför att man tar politiska hänsyn eller därför att man tvingas
            till dyrbara investeringar eller hänsynstaganden för att vara
            det lydiga redskapet åt energiministern.
          </note>
          <note>
            Björn Rosengrens regeringsunderlag har här i kammaren agerat
            och argumenterat mycket starkt för att investeringen i den tyska
            kärnkraften i Hamburg enbart ska ses som ett affärsmässigt köp
            och inte som en del i det strategiska omställningsarbetet. På
            den punkten kan kanske statsrådet ge besked. Är det ett led i
            omställningsarbetet eller är det ett utslag av affärsmässighet?
          </note>
          <note>
            Jag menar att det är viktigt för Vattenfall att man får vara
            rent affärsmässigt. Om man ska ta del i omställningsarbetet, i
            avvecklingen av kärnkraften och annat, ska det ske på affärsmässiga
            villkor. Vattenfall ska få ersättning för de extra åtaganden man
            ställs inför. Jag tror att det vore mycket olyckligt för Vattenfall,
            de anställda och för möjligheterna att upprätthålla ett förtroende
            som affärsmässig aktör om statsrådet inte klart markerar att det
            är affärsmässighet som gäller i första hand och att den strategiska
            rollen i omställningsarbetet ska innebära rent kommersiella och
            rent affärsmässiga villkor.
          </note>
          <note>
            Jag tror att det är bra för Sverige med ett starkt
          </note>
          <note>
            Vattenfall som jobbar på affärsmässiga villkor. Jag tror att
            det är alldeles nödvändigt, i likhet med Carl-
          </note>
          <note>
            Erik Nyqvist och Jörgen Andersson, att vi snart får en börsintroduktion
            av Vattenfall för att ge bolaget möjlighet att konkurrera på likvärdiga
            villkor med de stora europeiska konkurrenterna.
          </note>
          <note>
            Anf. 98 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag redogör för det energipolitiska beslut som riksdagen
            har fattat. Det må väl vara respekterat. Jag redogör för det beslut
            som riksdagen har fattat. När det gäller omstruktureringen och
            frågan om kärnkraften ligger Vattenfall som en del av det beslutet.
            Det är detta jag redogör för. Jag kommer faktiskt att respektera
            det beslutet. Om riksdagen skulle fatta ett annat beslut blir
            förhållandena annorlunda.
          </note>
          <note>
            Den omstrukturering som har skett kan uttryckas i olika siffror.
            Bl.a. har prisnivån sänkts med 30-40 %
          </note>
          <note>
            sedan avregleringen 1996 samtidigt som konkurrensen har ökat.
            Vattenfall har trots detta hävdat sig mycket väl. Vattenfall har
            t.o.m. lyckats att göra, vilket har nämnts här i debatten, olika
            uppköp och olika allianser. Trots en hårdnande konkurrens och
            lägre priser har man rationaliserat och omstrukturerat.
          </note>
          <note>
            Jag bedömer, och det har jag också redogjort för, att Vattenfall
            har en tung roll att spela. Som jag också sade ska detta självfallet
            ske på affärsmässig grund.
          </note>
          <note>
            Man har också en tung roll att spela när det gäller omstruktureringen
            av energipolitiken, vilket också självfallet kan hanteras på affärsmässig
            grund och ska så göras. Därmed menar jag att Vattenfall kommer
            att klara sig mycket väl som ett helt statligt bolag, och det
            har också visat sig hittills. Jag behöver kanske inte argumentera
            mer för det. Jag kan bara konstatera att regeringen inte tänker
            göra någon förändring i det avseendet.
          </note>
          <note type="speaker">
            Anf. 99 OLA KARLSSON (m):
          </note>
          <note>
            Fru talman! Jag kan då konstatera att de investeringar som Vattenfall
            har gjort i bl.a. tysk och finsk kärnkraft får ses som ett led
            i den strategiska rollen i omställningsarbetet av det svenska
            energisystemet.
          </note>
          <note>
            Fru talman och herr statsråd! Jag hoppas att omsvängningen när
            det gäller ägandet i Vattenfall kommer att ske ungefär som omsvängningen
            när det gäller ägandet i Telia och att den kommer relativt snart.
          </note>
          <note>
            När det gäller Telia tog det väl ungefär 18 månader från helstatligt
            ägande till börsintroduktion. Jag hoppas för Vattenfalls skull
            att det kommer ett förslag så småningom om börsintroduktion. Jag
            hoppas det för de anställdas skull och för Sveriges skull.
          </note>
          <note>
            Anf. 100 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig bara konstatera att det hoppet inte kommer
            att infrias, i varje fall inte under en överskådlig tid. Det är
            jag övertygad om. Det har att göra med att det inte finns någon
            kraft och ingen marknad som ställer de krav som uttrycks här.
            Vattenfall fungerar mycket väl och har hävdat sig väldigt väl.
            Jag som ansvarig minister och regeringen har inga ambitioner att
            börsintroducera Vattenfall. Vad framtiden sedan har att visa är
            svårt att sia om. Men som läget är i dag kommer det inte att ske
            under överskådlig tid.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 1999/2000:413 om jämställdhet och
            den nya ekonomin
          </note>
          <note>
            Anf. 101 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Margareta Andersson har frågat jämställdhetsministern
            vad hon avser att vidta för åtgärder för att
          </note>
          <note>
            1. informationstekniken ska bli mer användarvänlig och på det
            sättet få fler flickor och kvinnor att använda den,
          </note>
          <note>
            2. fler flickor och kvinnor ska bli intresserade av att utbilda
            sig inom IT-området och
          </note>
          <note>
            3. fler kvinnor ska uppmuntras att delta i utvecklingsarbetet
            med att anpassa tekniken till kvinnors och flickors behov.
          </note>
          <note>
            Interpellationen berör flera ministrars ansvarsområden. Vi har
            kommit överens om att jag ska besvara interpellationen.
          </note>
          <note>
            Jag vill först tacka Margareta Andersson för att hon tar upp
            detta angelägna område.
          </note>
          <note>
            Människors tillträde till växande sektorer får inte hindras av
            invanda mönster, som begränsar individers utbildnings- eller yrkesval.
            Att tendenser till könsbundna studieval bryts är en förutsättning
            för att kvinnor och män ska engageras i IT-samhället på lika villkor.
            Andelen kvinnor i kvalificerade IT-inriktade utbildningar är fortfarande
            alldeles för låg. Den redan låga andelen kvinnor i IT-företagens
            ledningar har framhållits i debatten. Brister när det gäller jämställdhet
            mellan kvinnor och män i IT-sektorn kan leda till problem i hela
            det IT-beroende samhället, vilka på sikt kan leda till minskad
            tillväxt.
          </note>
          <note>
            Många projekt genomförs och insatser görs för att få flickor
            att välja det naturvetenskapliga programmet på gymnasiet, som
            t.ex. NOT-projektet eller Vetenskapscentrum i Göteborg. Vissa
            resultat har nåtts, t.ex. har andelen flickor ökat på det naturvetenskapliga
            programmet i gymnasieskolan. Även på universitet och högskolor
            görs insatser för att få kvinnor att välja de datainriktade utbildningarna
            och att fullfölja dessa.
          </note>
          <note>
            Men mycket mer behöver göras för att bryta vårt traditionella
            studie- och yrkesval och ändra synen på att teknik och data skulle
            vara något manligt. Margareta Andersson pekar på jämställdhet
            i utbildningen, men också på att åtgärder bör vidtas för att öka
            användarvänligheten och att kvinnors deltagande bör öka även inom
            utvecklingsarbetet.
          </note>
          <note>
            Regeringens målsättning, som också presenterats i
          </note>
          <note>
            IT-propositionen, Ett informationssamhälle för alla
          </note>
          <note>
            (1999/2000:86), är bl.a. att öka alla människors förutsättningar
            att utnyttja informationsteknikens möjligheter oberoende av bl.a.
            kön. I målsättningen ingår också att bidra till att sammansättningen
            av IT-
          </note>
          <note>
            specialister motsvarar befolkningen med avseende på kön och etnisk
            bakgrund. Åtgärder prioriteras för att öka kompetensen, tilliten
            och tillgängligheten och för att åstadkomma en god och bred användning
            av IT, med målet att uppnå ett informationssamhälle för alla.
          </note>
          <note>
            En enkönad IT-bransch innebär att många människor inte bereds
            plats i den dynamiska och spännande samhällsutveckling som sker.
            Det innebär också att vi inte till fullo utnyttjar landets kompetens
            och kreativitet.
          </note>
          <note>
            Ett särskilt råd som rör jämställdheten inom transport och IT-tjänster,
            Jämit, har inrättats (dir.
          </note>
          <note>
            1999:83) med uppgift att behandla frågor om utbildning, kompetens
            och rekrytering. Rådet har nyligen avgivit en delrapport och lämnar
            i juni ett första förslag till åtgärder för att komma till rätta
            med IT-
          </note>
          <note>
            sektorns jämställdhetsproblem. Det är min förhoppning att de
            förslag som rådet kommer fram med ska kunna leda till en bättre
            balans och jämställdhet mellan könen inom IT-området.
          </note>
          <note>
            Anf. 102 MARGARETA ANDERS-
          </note>
          <note>
            SON (c):
          </note>
          <note>
            Fru talman! Jag vill börja med att tacka näringsminister Rosengren
            för svaret på min interpellation.
          </note>
          <note>
            Särskilt angenämt är det att näringsministern liksom jag och
            övriga riksdagsledamöter i Centerpartiet ser detta som en angelägen
            fråga. Mer bekymmersamt blir det när jag läser det avlämnade svaret.
          </note>
          <note>
            Näringsministern hänvisar till regeringens IT-
          </note>
          <note>
            proposition. Jag har varit inne på Näringsdepartementets hemsida
            för att se vad det stod i frågan. Där kan man läsa att målsättningen
            med regeringens IT-
          </note>
          <note>
            politik är att öka människors förutsättningar att utnyttja informationsteknikens
            möjligheter, oberoende av kön, ålder, etnisk bakgrund och eventuella
            funktionshinder, och bidra till att sammansättningen av
          </note>
          <note>
            IT-specialister motsvarar befolkningen med avseende på kön och
            etnisk bakgrund.
          </note>
          <note>
            Vidare hänvisar näringsministern till det råd som inrättats och
            som ska studera just dessa frågor. Frågan jag måste ställa mig
            är om näringsministern har läst den första delrapporten som rådet
            har presenterat. Jag har den här och har faktiskt hunnit läsa
            en hel del i den. Tyvärr har enligt den rapporten antalet flickor
            och kvinnor som väljer tekniska utbildningar i stället sjunkit.
            Det gäller på hela det systemvetenskapliga området och på data-
            och elektronikområdet, även på gymnasieskolan.
          </note>
          <note>
            I rapporten kan man också läsa om en undersökning där JämO studerat
            jämställdhetsplanerna för 22
          </note>
          <note>
            stycken IT-företag. Bara ett av de här företagen hade en jämställdhetsplan
            som levde upp till lagens krav.
          </note>
          <note>
            Företagens storlek varierade mellan 29 och 320 anställda. De
            flesta företagen består till 20 % av kvinnor och till 80 % av
            män. Kvinnorna arbetar med administration och männen återfinns
            i ledande positioner och övriga tjänster.
          </note>
          <note>
            Vad kan näringsministern tänkas vidta för åtgärder för att rätta
            till detta?
          </note>
          <note>
            I det nya arbetslivet är medarbetarna viktigare än någonsin.
            Medarbetarnas kunskaper och investeringar i intellektuellt utvecklingsarbete
            är det som skapar de stora värdena i produktionen. Hela idén om
            den nya ekonomin bygger på ett sådant resonemang. Det är i kunskaperna
            den stora möjligheten till tillväxt och högre produktivitet ligger.
            Detta får konsekvenser för hela ekonomin.
          </note>
          <note>
            Att halva arbetskraften, och därmed också en stor del av kunskap,
            kompetens och nytänkande, ställs utanför det område som enligt
            alla prognoser ska vara det som bär upp tillväxten och därmed
            även garanterar framtidens välfärd är allvarligt både för jämställdhetsarbetet
            och för den framtida välfärden i Sverige.
          </note>
          <note>
            Kan det faktum att kvinnor dubbelarbetar, med både det traditionella
            arbetet och ett vanligtvis större ansvar för hemmet, vara en bidragande
            orsak till att kvinnor i mindre utsträckning har likvärdiga möjligheter
            att göra karriär inom den nya tillväxtmarknaden? Detta kan vara
            ett område värt en närmare analys.
          </note>
          <note>
            Med tanke på de reportage som medierna förmedlar om IT-branschens
            arbetsnarkomaner kanske det kan vara så att de också kräver en
            total uppoffring av dem som är verksamma i företagen. Är det på
            det viset kanske näringsministern skulle vara beredd att arbeta
            för att utforma ett system som gör det möjligt för människor inom
            alla branscher att få hjälp med hemarbetet, t.ex. genom att införa
            det s.k. RUT-
          </note>
          <note>
            avdraget.
          </note>
          <note>
            De människor som är arbetsnarkomaner är också väldigt ofta långtidssjukskrivna.
            Det står ju samhället för, även om det egentligen borde vara de
            här företagen, som inte har koll på vare sig arbetstider eller
            andra arbetsförhållanden, som gjorde det. En hel del seriösa företag
            har en vettig personalpolitik. Men det finns en hel del som inte
            har det.
          </note>
          <note>
            Vad vill näringsministern göra åt den situation som innebär att
            det är fel forum som betalar? Vi gör det gemensamt över samhällsbudgeten
            när företagen borde stå för kostnaden.
          </note>
          <note>
            Anf. 103 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! För att det inte ska bli något missförstånd vill
            jag börja med att säga att när jag talar om att antalet flickor
            har ökat talar jag om den naturvetenskapliga linjen. Här talas
            om den systemvetenskapliga linjen. Jag talar alltså om ett bredare
            anslag när det gäller naturvetenskap. Där har antalet ökat.
          </note>
          <note>
            Det är möjligt att det har minskat när det gäller just linjen
            för systemvetenskap.
          </note>
          <note>
            Jag vill också säga att jag mycket noggrant har följt den här
            rapporten. Det är också så att jag har skrivit direktiven till
            denna utredning och regeringen har fastställt dem.
          </note>
          <note>
            Det är viktigt för mig att dels få fram orsakerna, se hur det
            ligger till, dels, vilket jag förväntar mig att utredningen Jämit
            ska göra, komma med konkreta förslag på vilka åtgärder vi bör
            pröva. Jag förutsätter också att de förslag som föreläggs ska
            gå ut på remiss. Jag tycker att det är ett bra sätt att jobba
            på. Jag kan inte tvärsäkert svara på varför, hur man ska komma
            ut och vad man ska göra. Detta tycker jag är ett vanligt sätt
            att jobba på som jag respekterar.
          </note>
          <note>
            När det gäller de IT-baserade konsultbolagen och företagen som
            är direkt kopplade till att ge tjänster via IT - jag vet inte
            om man alltid ska kalla det för den nya ekonomin - vill jag säga
            att det är klart att många av de här unga företagen har en väldigt
            dålig arbetsmiljö, inte alltid på grund av en illasinnad arbetsgivare,
            utan oftast mer på grund av att själva miljön är sådan och att
            människor tar på sig mer än de orkar med.
          </note>
          <note>
            Min statsrådskollega på Näringsdepartementet,
          </note>
          <note>
            Mona Sahlin, tittar nu på frågan om arbetsmiljön. I
          </note>
          <note>
            fråga om de nya arbetsmiljöerna finns utbrändhet men fortfarande
            även de klassiska arbetarskadorna.
          </note>
          <note>
            Det kommer att bli en förskjutning till frågor om den nya arbetsmiljön.
          </note>
          <note>
            Jag vill slå fast att regeringen dels har tillsatt en utredning,
            dels förväntar sig att få svar och förslag och en debatt kring
            detta. När jag läste interpellationen sade jag att den är bra,
            den ligger i tiden, vi får en debatt. Vi tittar nu över arbetsmiljöfrågan
            och de nya problem som har kommit upp. Min summering är att regeringen
            har vidtagit de åtgärder som kan förväntas, och mer kommer att
            göras.
          </note>
          <note>
            Anf. 104 MARGARETA ANDERS-
          </note>
          <note>
            SON (c):
          </note>
          <note>
            Fru talman! Frågorna är oerhört viktiga. Vi kan inte överskatta
            dem. De kommer att påverka oss i många sammanhang. Det är jättebra
            att utredningen har kommit till stånd. Dessutom har ni valt en
            utmärkt duktig ordförande i Görel Thurdin. Jag hoppas verkligen
            att det kommer fram ett bra förslag som regeringen sedan kan arbeta
            vidare med. Frågorna om arbetsledning, arbetsmiljö och utbrändhet
            kommer att finnas med i debatten länge.
          </note>
          <note>
            Det finns en annan del som näringsministern inte har svarat på,
            nämligen hejdlösheten i IT-företagen.
          </note>
          <note>
            De är som småpojkar som har hittat ett lego eller något annat
            de tycker är roligt. De bygger, bygger och bygger. De är fullständigt
            avskärmade från allting. Lite grann så upplever jag IT-företagarna.
            Ibland får mammor lyfta bort ungen och säga åt den att göra någonting
            annat. Kanske måste vi från samhällets sida göra någonting liknande.
          </note>
          <note>
            Ofta är det så att det inte sker någon användaranpassning. Bruksanvisningarna
            och handledningarna är svåra att följa, ibland finns de över huvud
            taget inte.
          </note>
          <note>
            Är man lite avvaktande mot tekniken från början, blir man då
            definitivt rädd för tekniken. Jag tror att det finns ett problem.
            Jag känner själv ibland att det tar för mycket tid och att det
            är för mycket jobb att lära sig det hela. Det gäller många, inte
            bara flickor och kvinnor. Det finns män som reagerar på samma
            sätt.
          </note>
          <note>
            Man överöses med så mycket att man till slut inte klarar av att
            ta in mer.
          </note>
          <note>
            Det är viktigt att göra tekniken mer användarvänlig, att förenkla
            den mer, att bredda den i stället för att ytterligare fördjupa
            den, om vi inte ska få till resultat den spännande bild jag såg
            i Ny Teknik häromdagen.
          </note>
          <note>
            Bilden föreställer en kille som springer ut på en svikt, han
            ska hoppa i vattnet, tjejen kommer några steg efter och ska hoppa.
            Nästa bild visar hur killen svävar upp i de högre rymderna, svikten
            har gått av, tjejen ramlar i vattnet och drunknar - om det nu
            beror på jämställdhet, IT eller pengar. Lite grann av denna situation
            fångades i bilden. Vi från samhällets sida måste hitta lösningar.
          </note>
          <note>
            NUTEK citeras i skriften, och man säger att jämställdhet är lönsamt.
            Har näringsministern några förslag på hur vi ska göra? Det kanske
            inte kommer med i kartläggningen, utan vi måste kanske hitta andra
            idéer. Det här är frågor som måste lösas om vi inte ska hamna
            i en än mer splittrad arbetsmarknad där kvinnor enbart sysslar
            med vård och män sysslar med andra saker. Informationstekniken
            och det nya samhället får inte innebära en ännu större könssegregering
            på arbetsmarknaden. Jag upplever detta som en allvarlig fråga.
            Jag tycker mig känna att även näringsministern har samma åsikt.
            Hur går vi vidare?
          </note>
          <note>
            Anf. 105 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag tror inte att man ska generalisera för grovt.
            Alla som jobbar på IT-företag grundar inte sitt arbete på att
            vara avskärmade i sin programmering eller när de tar fram underlag
            från datorer. Det är överdrivet. Marknaden tenderar mer och mer
            till att bli ganska normal. Det är en pionjärmarknad. Den börjar
            redan nu bli normal i dess värde, i att alltfler ifrågasätter,
            i att arbetstider och liknande planas ut.
          </note>
          <note>
            Problemen för företagen i dag är att få tag i folk. De får inte
            tag i folk. Det innebär också att lönelägen, krav på olika villkor
            i form av optioner osv., ökar.
          </note>
          <note>
            Därmed går det att säga att många av dem har en bra arbetsmarknad.
            Många av dem har både löner och arbetsvillkor som är många gånger
            bättre än ett sjukvårdsbiträdes. Man ska inte hårdra detta.
          </note>
          <note>
            Sedan finns det självklart här, som på andra ställen, avarter.
            Den enda vägen att gå är den klassiska, nämligen att se över arbetsmiljön,
            kanske framföra krav på förändringar i lagstiftningen. Det handlar
            om parterna och de fackliga organisationernas förmåga att agera.
          </note>
          <note>
            Det känns ändå inte så hopplöst. Det kommer att ske en utveckling,
            och det finns problem. De ska inte negligeras, men de ska inte
            heller överdrivas.
          </note>
          <note>
            Sedan var det kvinnors förhållande till den nya ekonomin. Alla
            forskare och andra vet - generellt sett
          </note>
          <note>
            - att kvinnor troligtvis är mer lämpade att hantera den nya ekonomin.
            Det ställer större krav på fantasi, det ställer större krav på
            att ha många bollar i luften. De kvinnliga egenskaperna - även
            män kan ha kvinnliga egenskaper - är mer lämpade för de nya ekonomierna,
            just därför att de ställer krav på att kunna hålla många saker
            i luften, omsorg och att kunna se saker och ting som inte direkt
            kan uttryckas i kvantitativa termer.
          </note>
          <note>
            Jag hoppas att detta kommer att visa sig, och då skulle det kvinnliga
            i oss människor vara en egenskap som skulle vara mer lönsam än
            de manliga egenskaperna i den nya ekonomin. Detta, ska erkännas,
            har nu inte sagts med någon större vetenskap, fru talman, utan
            mer som en allmän betraktelse. Jag tror att det ligger mycket
            i detta.
          </note>
          <note>
            Anf. 106 MARGARETA ANDERS-
          </note>
          <note>
            SON (c):
          </note>
          <note>
            Fru talman! Jag hoppas att de sista filosofiska funderingarna
            från näringsministern kommer att slå in. Om marodörerna på företagsområdet
            inte har lyckats skrämma bort för många flickor och kvinnor har
            jag också förhoppningen om att detta ska ske.
          </note>
          <note>
            Jag har diskuterat jämställdhetsfrågor med Margareta Winberg
            ett antal gånger. Vi har väl lite grann samma farhågor om vad
            vi måste vara uppmärksamma på. Om jag förstår näringsministern
            rätt kommer regeringen att titta på frågorna och försöka hitta
            lösningarna. Det är inte minst parterna på arbetsmarknaden som
            har ett stort ansvar här. Där har jag sett en del tecken som säger
            att man är på väg in i arbetet.
          </note>
          <note>
            Förhoppningsvis kommer det att ge resultatet att man börjar engagera
            sig, att det inte går att arbeta så. I
          </note>
          <note>
            något företag har man sagt att föräldraledighet är meriterande
            vid chefstillsättning. Sådana synpunkter och signaler är bra.
            Vi får lyfta fram dem i stället för att ha människor som mår dåligt
            och har det jobbigt.
          </note>
          <note>
            Vi ska se och ta till vara de möjligheter som finns så att både
            män och kvinnor kommer in i verksamheten.
          </note>
          <note>
            Vi måste stötta hela vägen från grundskolan. Skolministern och
            utbildningsministern behöver blandas in.
          </note>
          <note>
            Jag förmodar att det här är frågor som regeringen diskuterar,
            kanske inte bara över en kopp kaffe utan även i mer formella sammanhang.
          </note>
          <note>
            Anf. 107 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag tycker att vi har klarat av debatten bra, så
            jag avstår från att säga något mer.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 1999/2000:405 om
          </note>
          <note>
            AB Svensk Bilprovning
          </note>
          <note>
            Anf. 108 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Ingvar Eriksson har ställt två frågor om AB Svensk
            Bilprovning. Den ena avser köproblem och den andra avmonopolisering.
          </note>
          <note>
            Jag har nyss besvarat en interpellation från Jan-
          </note>
          <note>
            Evert Rådhström om väntetiderna vid bilprovningen.
          </note>
          <note>
            Där sade jag att Bilprovningen nu måste koncentrera sig på huvuduppgiften
            att kontrollera fordon och göra en insats för att minska köproblemen.
            Jag har även skrivit till Bilprovningen i denna fråga. Jag vill
            dock understryka att på de allra flesta håll i landet så finns
            det inga köproblem och bilägarna är mycket nöjda med servicen.
            Ingvar Erikssons kritik skjuter lite över målet, anser jag.
          </note>
          <note>
            Ingvar Eriksson gör vidare en rad svepande uttalanden om Bilprovningen,
            att det fungerar illa, att bolaget stelnat etc. Jag har inte skäl
            att gå in på dessa bedömningar; de får stå för interpellanten.
          </note>
          <note>
            AB Svensk Bilprovning genomför en värdefull och effektiv kontroll
            av den svenska fordonsparken till en låg kostnad internationellt
            sett. Köproblem förekommer från tid till annan mest beroende på
            säsongsmässiga variationer i bilägarnas intresse av att genomföra
            kontrollen av sitt fordon. Det är t.ex.
          </note>
          <note>
            ibland svårt att hålla tillräcklig kapacitet på våren när alla
            motorcykelägare och husvagnsägare vill ta ut sina fordon samtidigt.
            Jag sade i mitt förra svar att
          </note>
          <note>
            Vägverket arbetar på att lösa denna fråga genom ett nytt kallelsesystem.
            Tekniskt sett ligger den svenska fordonskontrollen på en hög nivå.
            Bilprovningen finns tillgänglig i hela landet.
          </note>
          <note>
            Så till frågan om Bilprovningens avmonopolisering. Ingvar Eriksson
            anser att en sådan är önskvärd.
          </note>
          <note>
            Jag har inte samma uppfattning. Som jag sagt fungerar den svenska
            kontrollen av fordon ur säkerhetsoch miljösynvinkel i huvudsak
            bra, och den finns tillgänglig i hela landet. Vissa efterkontroller
            kan göras av ackrediterade verkstäder. Någon avmonopolisering
            av Bilprovningen är inte aktuell.
          </note>
          <note type="speaker">
            Anf. 109 INGVAR ERIKSSON (m):
          </note>
          <note>
            Fru talman! Jag vill tacka för svaret på interpellationen om
            AB Svensk Bilprovning.
          </note>
          <note>
            Dessvärre kan jag inte vara nöjd med svaret, enär statsrådet
            dels säger blankt nej till mina och många andras propåer om att
            det vore bra om Svensk Bilprovning fråntogs sin monopolställning,
            dels antyder att jag i min interpellation skulle ha använt en
            rad svepande uttalanden om Bilprovningen och därmed ha skjutit
            över målet.
          </note>
          <note>
            I stället går näringsministern tyvärr in i en ensidig försvarsställning,
            utan minsta vilja eller intresse av att någon förändring av verksamheten
            skulle kunna vara till det bättre för landets bilägare och åkare,
            dvs. de som ska utnyttja de tjänster som Bilprovningen ska svara
            för. Varför denna negativa syn på konkurrensutsättning?
          </note>
          <note>
            Fru talman! Jag har aldrig ifrågasatt att Svensk
          </note>
          <note>
            Bilprovning genomför en värdefull och i huvudsak effektiv kontroll
            av den svenska fordonsparken till en internationellt sett låg
            kostnad. Inte heller ifrågasätter jag den tekniska nivån eller
            att Bilprovningen skulle finnas i hela landet.
          </note>
          <note>
            Däremot står jag upp för vad jag har sagt i interpellationen
            om att köproblemen på många håll är helt oacceptabla och att det
            år för år har blivit allt värre.
          </note>
          <note>
            Det är faktiskt sant att väntetider på uppåt tre månader förekommer
            på olika håll i landet. Det har varit stor irritation bland åkerierna,
            inte minst i Skåne, som inte har kunnat erbjudas besiktningstid
            förrän om flera månader. Brister finns också på vissa enheter
            där exempelvis de allt högre lastbilarna inte kommer in i lokalerna.
            Dessa åkerier hänvisas till andra bilprovningsstationer, med ännu
            längre väntetider som följd.
          </note>
          <note>
            Fru talman! Nog är det illa att Svensk Bilprovning inte kan förutse
            sin egen verksamhet bättre än vad som skett hittills. Man vet
            rimligen på förhand ganska exakt vilket antal bilar som ska besiktigas
            varje år och vilken tillgång på inspektörer man förfogar över.
          </note>
          <note>
            Bilprovningen har uppenbart, som jag också säger, stelnat i sina
            former och sin organisation och saknar förmåga att växa med Sverige
            - detta trots sin monopolsituation. Det är mot den bakgrunden
            som jag menar att det är hög tid att Bilprovningen i Sverige fråntas
            sitt monopol på verksamheten.
          </note>
          <note>
            De flesta andra länder i Europa har en öppen konkurrens på fordonsbesiktning,
            baserat på det europeiska regelverket för en fri marknad med konkurrens
            även inom provning och besiktning. EG-
          </note>
          <note>
            kommissionen har under 90-talet infört ett europeiskt ackrediteringssystem
            för att säkerställa oberoende, objektivitet och kvalitet i provning,
            som därför med fördel kan ske i konkurrens. Detta skapar goda
            förutsättningar, tror jag, för införande av andra upplägg även
            i Sverige än det som har tillämpats inom monopolet.
          </note>
          <note>
            Jag ställer än en gång frågan: Varför så negativ, herr statsråd?
          </note>
          <note>
            Anf. 110 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Får jag börja med att säga att jag delar uppfattningen
            att det finns kritik som kan framföras mot Svensk Bilprovning.
            När det t.ex. gäller Skåne har man nu vidtagit åtgärder för att
            korta köerna.
          </note>
          <note>
            Svensk Bilprovning har ju tidigare varit mycket lönsamt. Man
            har byggt upp en kassa på 400-
          </note>
          <note>
            500 miljoner, och det har fungerat väldigt bra.
          </note>
          <note>
            Problemet de senaste åren är ju att ledningen har menat att man
            ska syssla med annat än just bara testa och prova bilar. Det har
            inneburit att management inte har koncentrerat sig på det sätt
            som skulle ha förväntats, dvs. att koncentrera sig på huvudaffären.
          </note>
          <note>
            Med huvudaffären menar jag i det här sammanhanget den enda affären.
          </note>
          <note>
            Nu har vi bytt ledning, och jag har gett starka direktiv att
            det nu ska handla om detta. Jag är övertygad om att vi kommer
            att få se framför oss en bättre fungerande Svensk Bilprovning.
          </note>
          <note>
            I övrigt, fru talman, vill jag hänvisa till den interpellation
            av Jan-Evert Rådhström där samma fråga har tagits upp. I den interpellationsdebatten
            har jag redogjort för detta. Det är också antecknat i protokollet,
            så jag avstår från att nu fortsätta denna debatt.
          </note>
          <note type="speaker">
            Anf. 111 INGVAR ERIKSSON (m):
          </note>
          <note>
            Fru talman! Det var inte direkt något svar på min fråga varför
            statsrådet är så negativ till konkurrensutsättning, utan det var
            återigen ett försvarstal för det system som i dag verkar. Det
            är det som jag tycker är lite ledsamt, inte minst mot bakgrund
            av att det under
          </note>
          <note>
            90-talet och tidigare har varit på gång att göra en sådan förändring.
            Jag är övertygad om att de problem som statsrådet här erkänner
            finns därmed skulle kunna klaras av på ett enklare sätt.
          </note>
          <note>
            Detta med att åtgärder kommer att vidtas och att lönsamheten
            har ökat har vi hört, men man har ändå inte lyckats i sin viktigaste
            uppgift, att klara just köerna. Nu säger statsrådet att de kommer
            att klaras. Jag kommer att följa utvecklingen och se om det blir
            så.
          </note>
          <note>
            Jag lämnar inte uppfattningen att jag tror att det vore bäst
            för bilägarna och åkerierna om de fick chansen att komma till
            en konkurrensutsatt verksamhet på det här området. Det finns en
            stark kritik, och det råder stor irritation bland åkare som har
            fått stå stilla på grund av att inte någon bilprovningsstation
            har kunnat ta emot dem i tid. Det leder till stora kostnader,
            genom att de inte kan driva verksamheten som det var tänkt. Det
            kan också gå ut över anställda, som skett i några fall.
          </note>
          <note>
            Det skulle vara intressant att höra vilka starka direktiv som
            statsrådet har kommit med och som skulle påverka situationen till
            det bättre, om det finns möjlighet att ge något besked om detta.
          </note>
          <note>
            Anf. 112 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Det är mycket enkelt. Man ska syssla med att besiktiga
            bilar, och man ska göra det effektivt.
          </note>
          <note type="speaker">
            Anf. 113 INGVAR ERIKSSON (m):
          </note>
          <note>
            Fru talman! Tack för det beskedet. Det är uppenbart att man har
            sysslat med en hel del annat, och köerna har kanske uppstått bl.a.
            av det skälet. Det beskedet tackar jag för.
          </note>
          <note>
            Men jag har fortfarande inte fått något svar på frågan varför
            statsrådet är så negativ till konkurrensutsättning av denna verksamhet.
            Jag tror att det skulle berika. Det skulle lösa problem på ett
            lättare sätt än vad som hittills har skett. Varför så negativ?
          </note>
          <note>
            Anf. 114 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Att avreglera, lägga ned monopol och konkurrensutsätta
            allt är inte per definition något som alltid är bra. Det måste
            ändå göras i sitt sammanhang.
          </note>
          <note>
            Nu har jag stått här i kammaren och haft flera interpellationsdebatter
            och fört diskussioner med moderata företrädare. Jag har blivit
            föreslagen att sätta
          </note>
          <note>
            Arlanda och Svensk Bilprovning på börsen; jag minns inte allt.
            Telia har vi satt på börsen. Det finns rationella skäl för det.
            Det kan möjligen finnas annat där det finns rationella skäl. Jag
            fick också en propå om att sätta Vattenfall på börsen.
          </note>
          <note>
            Svensk Bilprovning är ett mycket väl utbyggt system som gör en
            mycket enkel tjänst, som bygger mycket på att man har en hög kompetens
            och en maskinpark som gör att man kan hantera detta väldigt rationellt.
            Det har visat sig att det är en av de bäst skötta och en av de
            billigaste bilprovningarna i världen i de internationella jämförelser
            som görs.
          </note>
          <note>
            Jag menar att det är en verksamhet för bilägarna.
          </note>
          <note>
            Det är bilägarnas verksamhet. Bilägarna ska kräva att det ska
            vara rationellt. Det ska vara billigt. Det har
          </note>
          <note>
            Svensk Bilprovning klarat av - utom den senaste tiden, just därför
            att man har haft en ledning som plötsligt har velat öppna verksamhet
            i Brasilien och haft andra intressen.
          </note>
          <note>
            Nu är det åter till basic. Nu ska vi se till att vi besiktigar
            bilar rationellt och med hög kompetens och att det ska vara billigt
            för bilägarna. Det är bilägarnas verksamhet.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 1999/2000:384 om uteblivna satsningar
            på väg och järnväg
          </note>
          <note>
            Anf. 115 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Johnny Gylling har frågat mig på vilket sätt jag
            avser att agera för att skapa förutsättningar för Vägverket att
            kunna leva upp till sina underhållsplaner, på vilket sätt jag
            avser att agera för att åtgärda de farligaste vägsträckorna inom
            kort, vilka åtgärder jag avser att vidta för att öka bärigheten
            på järnvägen så att den bättre ska kunna utnyttjas för godstransporter
            samt när regeringen avser att lägga fram infrastrukturpropositionen
            för nästa tioårsperiod.
          </note>
          <note>
            Först konstaterar jag att Johnny Gyllings önskemål stämmer väl
            överens med regeringens prioriteringar. I vårpropositionen föreslog
            vi en satsning på ökad bärighet, tjälsäkring och rekonstruktion
            av det regionala vägnätet. Vi föreslog även en satsning för höjd
            bärighet och utökad lastprofil på järnväg. Det här är åtgärder
            som är viktiga för näringslivet i hela landet.
          </note>
          <note>
            Vidare fullföljer vi vårt elvapunktsprogram för ökad trafiksäkerhet.
            Medel kommer därför även de närmaste åren att omprioriteras från
            byggande av stamvägar till riktade trafiksäkerhetsåtgärder på
            stamvägnätet. Den år 1999 påbörjade satsningen på riktade trafiksäkerhetsåtgärder
            på övriga vägnätet för
          </note>
          <note>
            400 miljoner kronor fullföljs.
          </note>
          <note>
            I vårbudgeten föreslås att anslagen till kommunikationer nästa
            år ska bli 24,7 miljarder kronor. Detta är 880 miljoner kronor
            lägre än nivån i år. Men man kan inte av detta dra slutsatsen
            att regeringen sänker ambitionen på området. Det främsta skälet
            till minskningen är att ett anslag som tidigare användes för att
            betala tillbaka lån och andra åtaganden inom ramen för storstadsöverenskommelserna
            nu har tagits bort.
          </note>
          <note>
            Detta anslag var på drygt 1,6 miljarder kronor och har alltså
            inte påverkat Vägverkets verksamhet. I realiteten har således
            det ekonomiska utrymmet inom kommunikationsområdet ökat.
          </note>
          <note>
            I vårbudgeten föreslår regeringen vidare att Vägverket självt
            ska få disponera sina avgiftsintäkter från myndighetsutövningen.
            Detta innebär ett reellt tillskott på 500 miljoner kronor.
          </note>
          <note>
            Som jag tidigare nämnt finns det tre områden som regeringen tänker
            använda denna utökade anslagsnivå till. Det är drift och underhåll
            av vägar och järnvägar, bärighet, tjälsäkring och rekonstruktion
            av det regionala vägnätet samt höjd bärighet och utökad lastprofil
            på järnväg. Vi kommer att återkomma i denna fråga i budgetpropositionen
            i höst.
          </note>
          <note>
            Vad gäller infrastrukturpropositionen har vi valt att senarelägga
            den. Vi vill avvakta utredningen om alternativ finansiering av
            vägar och järnvägar innan vi lägger fram propositionen. Dessutom
            har den tidigare beslutade saneringen av statsbudgeten inneburit
            att de investeringsplaner som finns för perioden
          </note>
          <note>
            1998-2007 inte kunnat genomföras i den takt som var avsedd. Senareläggningen
            av propositionen har därför inte haft någon betydelse för Vägverkets
            och Banverkets nuvarande verksamhet.
          </note>
          <note type="speaker">
            Anf. 116 JOHNNY GYLLING (kd):
          </note>
          <note>
            Fru talman! Jag tackar ministern för svaret. Jag är bara lite
            förvånad över att ministern kan vara så optimistisk i sitt svar
            trots det dåliga tillståndet på våra vägar.
          </note>
          <note>
            Jag är medveten om att det reella utrymmet för kommunikationer
            höjs något nästa år, men fortfarande saknas stora summor. Ministern
            hävdar också att
          </note>
          <note>
            Vägverket får ett reellt tillskott på 500 miljoner kronor av
            intäkter från sina avgifter. Men enligt Vägverket ska dessa pengar
            delas 50/50 med Banverket. Hur är det egentligen med denna fråga?
          </note>
          <note>
            Hur är det med de budgettekniska problem med
          </note>
          <note>
            Svedab? Den kapitaltäckningsgaranti som riksgälden nu kräver
            ut av trafikverken innebär att Vägverket ska betala nästan en
            miljard de närmaste åren - detta trots att Öresundsförbindelsen
            blir mycket billigare än planerat. Detta lär enbart vara en budgetteknisk
            fråga.
          </note>
          <note>
            Vägverket har begärt att regeringen ska lösa upp garantin, men
            inget besked gavs i vårbudgeten. Vad gör ministern åt detta? Innebär
            det att Vägverket plötsligt har en miljard mindre i sin kassa?
          </note>
          <note>
            Fru talman! Det kan gå bra att i kanske ett eller två år hålla
            igen på underhåll av vägar, men sedan börjar den rena kapitalförstöringen.
            Det blir dyrare för varje år som går att komma i fatt.
          </note>
          <note>
            Enligt Vägverket har trafikökningen totalt varit över 3 % de
            senaste 12 månaderna. Den tunga trafiken har ökat med 5 %. Vägverket
            kan inte möta denna situation utan mer pengar. Underhållssituationen
            är akut. Man kan, utan att överdriva, säga att det brinner i knutarna.
          </note>
          <note>
            Det behövs 1,5 extra miljarder nu och 5-6 miljarder de närmaste
            åren för att komma i fatt. Detta har inte jag hittat på, fru talman,
            utan det är från Vägverket som jag har fått denna information.
          </note>
          <note>
            Hur är det då med trafiksäkerheten? Enligt Vägverket når man
            inte upp till sin budget för de riktade åtgärder man planerar.
            I verkligheten har man bara
          </note>
          <note>
            60 % i år och 90 % nästa år av de summor som man egentligen behöver
            för att utföra trafiksäkerhetsåtgärder.
          </note>
          <note>
            Underhållsbrist och trafikökning kan leda till 30
          </note>
          <note>
            fler dödsfall de närmaste åren också enligt Vägverket.
          </note>
          <note>
            E 22:an genom Blekinge, där jag bor, förblir en farlig väg. Där
            vill kommunerna ha en fyrfilig väg med mittbarriär, men Vägverket
            har bara råd med provisoriska lösningar.
          </note>
          <note>
            Ett annat exempel kan vara E 4:an förbi Uppsala.
          </note>
          <note>
            Ministern lär ha utlovat något regeringsbeslut före midsommar
            om när det ska bli byggstart vid Uppsala.
          </note>
          <note>
            Det vore bra att få besked om det också. Jag har förståelse för
            om ministern inte kan svara när det gäller alla enskilda fall.
            Men detta är bara några av alla de exempel runtom i landet som
            nu kräver uppmärksamhet.
          </note>
          <note>
            När vi frågar Vägverket vad som behövs för att man ska uppfylla
            nollvisionen säger Vägverket så här: För att klara av det här
            till år 2007 behöver vi genomföra hela den nationella planen,
            och så behövs det 10 miljarder kronor extra.
          </note>
          <note>
            Vi kristdemokrater har lyssnat på varningsklockorna och prioriterat
            om i vår budget så att nästan 14
          </note>
          <note>
            miljarder extra omfördelas till vägar och järnvägar.
          </note>
          <note>
            Jag vill fråga ministern vad det är som hindrar regeringen. Är
            det Vänsterpartiet och Miljöpartiet som bakbinder regeringen,
            så att man inte kan satsa på vägarna?
          </note>
          <note type="speaker">
            Anf. 117 KENNETH LANTZ (kd):
          </note>
          <note>
            Fru talman! Jag ger mig in i debatten som trafikant, speciellt
            i Skåne eller i varje fall i södra Sverige.
          </note>
          <note>
            I Skåne kan vi glädjas över ett ganska bra vägnät.
          </note>
          <note>
            Region Skåne och Vägverket syd har agerat på flera olika sätt
            när det gäller att fortsätta med det påtagliga säkerhetsarbete
            som man ändå har nämnt vid ett flertal tillfällen ska gälla för
            våra stamvägar.
          </note>
          <note>
            Redan i trafikutskottets betänkande
          </note>
          <note>
            1992/93:TU35 kunde vi läsa att det är synnerligen angeläget med
            en bra standard på stamnätet. Det borde därför inte råda någon
            som helst meningsskillnad oss emellan om att man ska prioritera
            trafiksäkerheten.
          </note>
          <note>
            Innan jag konkretiserar min fråga, fru talman, vill jag locka
            ministern på en bilresa från södra Europa.
          </note>
          <note>
            Efter den 1 juli passerar vi inte bara Tyskland utan även Danmark
            och Öresunds vatten på motorvägsstandard, men när vi så småningom
            har passerat Helsingborg och Ängelholm kommer vi till Örkelljunga
            och Markaryd. Då tror man knappt sina ögon när man tittar ut genom
            vindrutan. Då blir motorvägen helt plötsligt en smal, krokig landsväg
            och en stor trafikfara.
          </note>
          <note>
            Min fråga till ministern är: Delar ministern min uppfattning
            om behovet av vägutbyggnad till motorvägsstandard på nämnda sträcka
            på E 4:an? När skulle vi i så fall kunna räkna med att medel avsätts
            för en motorvägsstandard, så att det blir en naturlig del i det
            svenska trafiksäkerhetsarbetet?
          </note>
          <note>
            Anf. 118 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag kan självklart inte stå här, enligt modellen
            ministerstyre, och slänga ut handen och säga vilka vägar som ska
            byggas ut och asfalteras.
          </note>
          <note>
            Det hoppas jag att ni respekterar.
          </note>
          <note>
            Det är kanske inte känt här i kammaren att Sverige är världsledande.
            Vi är bäst när det gäller trafiksäkerhet. Storbritannien kommer
            som nr 2, sett per invånare. Det finns inget land i världen som
            har lyckats så väl med att få ned antalet svåra olyckor och dödsfall
            som Sverige. Det tycker jag att vi ska vara stolta över.
          </note>
          <note>
            Sedan är det klart att det som påtalas här om vägunderhåll och
            vägslitage är riktigt. Antalet olyckor har ett klart samband med
            tillväxten. När det gäller den s.k. nollvisionen gjordes ju olika
            bedömningar samtidigt som vi hade en väldigt låg tillväxt. Sveriges
            ekonomiska motorer stod i princip stilla. Nu får vi gå tillbaka
            till 60-talet för att se samma tillväxt som vi har nu. Det kan
            man avläsa direkt i trafikökningen, både när det gäller yrkestrafik
            och när det gäller trafik av mer privat karaktär. Då ser vi också
            hur antalet trafikolyckor ökar. Det är ett klart samband. Det
            tror jag att vi får acceptera.
          </note>
          <note>
            Men när det gäller trafiksäkerheten är vi främst i världen. Det
            är inte nog. Vi måste bli än bättre. Som jag sade har vi det här
            11-punktsprogrammet, och vi fortsätter att tillse att de olika
            åtgärder som vi där har föreslagit ska äga rum för att därmed
            få en än bättre trafiksäkerhet.
          </note>
          <note>
            Sedan ska jag svara på frågan om Svedab. Den frågan är inte avgjord.
            Den frågan har regeringen över huvud taget inte avgjort. Därav
            följer att man inte nu kan säga att 1 miljard försvinner inom
            Vägverkets budget.
          </note>
          <note>
            De 500 miljonerna, som alltså är en avgift som stannar kvar i
            Vägverket och inte har betalats in i statskassan, ska självklart
            inte fördelas mellan Banverket och Vägverket. Det är alltså inte
            sant. Det är fel. Här ser vi igen hur myter förs fram och hur
            alla försöker tala om hur det ligger till utan att det finns någon
            sanning.
          </note>
          <note>
            Om vi tittar på vad som har hänt kan vi se att det finns sådant
            som är mycket positivt när det gäller bärighet, grusvägnätet etc.
            Man kan konstatera att det har gjorts väldigt mycket de senaste
            åren på de områdena.
          </note>
          <note>
            Jag kan ta några exempel. Sedan 1995 har 1 830
          </note>
          <note>
            km grusväg byggts bort, varav 539 km under 1999, genom att vägen
            har fått en beläggning. År 1985
          </note>
          <note>
            utgjorde grusvägarna ca 31 % av det totala statliga vägnätet.
            Den andelen är nu nere i 22 %. Jag kan se på en hel del statistik
            när det gäller detta, men jag vill också erkänna att vägnätet
            är dåligt. Vi har en lång väg att gå. Från regeringens och riksdagens
            sida har vi framöver anledning att prioritera vägnätet. Det är
            inte bra. På många ställen är det så dåligt att det hämmar en
            industriell utveckling. Det är inte acceptabelt. I den meningen
            delar vi varandras uppfattning.
          </note>
          <note>
            Nu gäller det hur vi går vidare.
          </note>
          <note type="speaker">
            Anf. 119 JOHNNY GYLLING (kd):
          </note>
          <note>
            Fru talman! När det gäller de avgifter som Vägverket kommer att
            få behålla kan det mycket väl vara jag som har missuppfattat informationen.
            Jag vill inte ställa Vägverket till svars för den biten. Men nu
            har vi fått ett klargörande, och det är bra.
          </note>
          <note>
            Ministern säger att vi är bäst i världen på trafiksäkerhet. Det
            är också vi i mitt parti stolta över. Vi ska fortsätta att vara
            bäst i världen om vi kan. Men det hjälper ju inte dem som drabbas.
            Säkerligen möter även ministern precis som jag människor runtom
            i
          </note>
          <note>
            Sverige som är mycket bekymrade över vägarnas tillstånd. Vägarna
            är slitna på många ställen. Man kan få vattenplaning, och ministern
            är ansvarig inte bara för kommunikationerna utan också för näringslivsfrågor.
          </note>
          <note>
            Som jag skrev i min interpellation påstår skogsnäringen i landet
            att man förlorar 900 miljoner årligen på att vägarna främst i
            Norrland är så dåliga. Det gäller naturligtvis de inre vägarna,
            som skogstransporterna måste gå på. Det är alltså en stor nackdel
            för en viktig exportnäring. Det har inte ministern berört i sitt
            svar direkt.
          </note>
          <note>
            Som bleking är jag naturligtvis glad för att Kustbanan elektrifieras.
            Det är något som vi kristdemokrater har arbetat för. Men än så
            länge är detta bara vänliga skrivningar i vårbudgeten. Jag undrar
            konkret när pengarna kommer till den här satsningen. Eller ska
            det tas inom det befintliga anslaget hos Banverket?
          </note>
          <note>
            Vi kristdemokrater vill inte bara satsa på vägar. Vi vill också
            upprusta de järnvägar som behöver ökad bärighet. Jag har tidigare
            frågat ministern om Stora
          </note>
          <note>
            Enso-projektet och fått svaret att det förhoppningsvis kommer
            att lösa sig med den upprustningen. Jag kan inte se hur det ska
            kunna lösa sig om man inte ger
          </note>
          <note>
            Banverket extra medel till att höja bärigheten.
          </note>
          <note>
            När det gäller infrastrukturpropositionen och frågan om varför
            den dröjer hänvisar näringsmininstern till att alternativa finansieringar
            nu utreds och att regeringen därför vill vänta.
          </note>
          <note>
            På flera håll i landet finns det nu starka viljor att starta
            s.k. PPP-projekt med privata finansiärer. E 22
          </note>
          <note>
            är återigen ett exempel. Många står där beredda att dra i gång
            ett sådant här projekt. Jag vill fråga ministern: Är det inte
            bra att privata finansiärer är med och tar ekonomiska risker för
            vägbyggen? Varför tar det så lång tid att komma i gång med det
            här?
          </note>
          <note>
            Sedan har jag mycket svårt att inse att fördröjningen av infrastrukturpropositionen
            inte skulle ha någon betydelse för vare sig Banverkets eller Vägverkets
            verksamhet. Hur ska de kunna planera? Hur ska de kunna starta
            projekt? Hur ska de kunna teckna kontrakt med entreprenörer om
            de inte vet vilken plan som riksdagen så småningom kommer att
            fastställa?
          </note>
          <note>
            Naturligtvis måste det följa med pengar till en plan.
          </note>
          <note>
            Min slutliga fråga till ministern får bli: När kommer infrastrukturpropositionen?
          </note>
          <note type="speaker">
            Anf. 120 KENNETH LANTZ (kd):
          </note>
          <note>
            Fru talman! Även om vi är bäst på trafiksäkerhet kan jag som
            kristdemokrat och delaktig i riksdagens beslut inte nöja med mig
            att vi har en bra vägstandard. Vi måste vara överens om att nollvisionen
            ska vidhållas.
          </note>
          <note>
            11-punktsprogrammet som ministern här nämner är lovvärt. Men
            jag är bekymrad över att det här drabbar just E 4:an och Örkelljunga-Markarydssträckan.
          </note>
          <note>
            Vad svarar ministern våra sydsvenska bilister som nu önskar köra
            den här vägen och som drabbas av den avsmalnande vägen? Hur ska
            vi ställa oss till alla turister som vi önskar ska komma in i
            vårt land och som kanske lite körtrötta efter förenklad överfart
            över
          </note>
          <note>
            Öresund kommer upp i de småländska skogarna? Blir det egentligen
            en trafiksäker motorvägsstandard utmed Örkelljunga?
          </note>
          <note>
            Anf. 121 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag börjar med att konstatera att mätt i längd hade
            ungefär 15 000 kilometer statlig väg nedsatt bärighet under 1999.
            Det är ca 15 % av det statliga nätet.
          </note>
          <note>
            Detta, vill jag erkänna, är ett stort problem för de människor
            som bor och verkar i skogslänen. Aktuella siffror som också tas
            upp av interpellanten och som ges av Skogforsk visar att skogsindustrins
            merkostnader för tjällossning beräknas till 900 miljoner kronor
            årligen. Det är allvarligt, och detta måste vi självfallet hantera.
          </note>
          <note>
            Frågan om PPP-lösningar är en fråga som regeringen och jag själv
            har tagit initiativ till. Den utreds, och den kommer med all säkerhet
            att kräva lagändringar. Det innebär att det mycket handlar om
            hur riksdagen nu ställer sig till detta. Vi skyndar på, och jag
            räknar med att det här ska kunna vara klarlagt under hösten.
          </note>
          <note>
            När vi nu väljer en helt ny finansieringsmodell -
          </note>
          <note>
            och det här gäller ju oftast stora projekt, s.k. PPP-
          </note>
          <note>
            lösningar, Private Public Partnership - är det rimligt att vi
            lägger det i en s.k. inriktningsproposition.
          </note>
          <note>
            Så till den andra frågan om att Banverket och
          </note>
          <note>
            Vägverket inte kan sköta sin planering. De har en planering som
            rullar till 2007. Därmed kan man nog säga att de kan sköta sin
            planering.
          </note>
          <note>
            Sedan har det ju lett till detta genom de nedskärningar som har
            skett. Vi stod inför en ekonomiskt mycket svår situation. Riksdagen
            har varit överens om att göra vissa nedskärningar. I stället för
            att skära grovt i socialförsäkringssystem etc., vilket ändå skedde,
            hamnade man i det läget att man sköt på investeringarna. Det märks
            inte första, andra och tredje året.
          </note>
          <note>
            Men när man ramlar längre fram i tiden kan man avläsa avsaknaden
            av framför allt drift och underhåll i vägnätet. Det är jag medveten
            om, och det är självklart också regeringen medveten om.
          </note>
          <note>
            Avslutningsvis vill jag nämna kustbanan. Den ska börja projekteras
            när det har bestämts i budgeten för
          </note>
          <note>
            2001. Utbyggnaden kommer sedan att ske så fort som det är möjligt.
            Den ligger ju i vårpropositionen och kommer sedan att markeras
            i budgetpropositionen.
          </note>
          <note>
            Därmed menar jag att ett finansiellt beslut finns när det gäller
            kustbanan i Blekinge.
          </note>
          <note type="speaker">
            Anf. 122 JOHNNY GYLLING (kd):
          </note>
          <note>
            Fru talman! Avslutningsvis vill jag bara säga att jag ju har
            ställt en lite provocerande fråga om ifall det är samarbetspartierna
            som håller igen regeringen.
          </note>
          <note>
            Men ministern har inte gått in på det, vare sig i det skriftliga
            svaret eller här i debatten.
          </note>
          <note>
            Men statsministern har gjort ett antal uttalanden, bl.a. den
            19 april, där han säger: Satsningen på den fysiska infrastrukturen
            är ett område där vi inte kommit fram med våra samarbetspartier,
            som har hållit emot. Men det kommer ett särskilt initiativ.
          </note>
          <note>
            Det här initiativet har saknats i vårbudgeten, och därför har
            jag begärt den här debatten. Det har skruvats upp en rad förväntningar
            på det eftersatta underhållet.
          </note>
          <note>
            Nu säger ministern och många andra att det går bra för Sverige,
            och det gör det ju på många sätt. Men vi måste se till att vårt
            näringsliv får sina exportmöjligheter. Vi måste se till att människor
            kan färdas säkert på sina vägar. Därför tycker jag fortfarande,
            fru talman, att det är alldeles för dåligt att regeringen inte
            har kunnat komma med en bättre satsning på vägar och järnvägar
            i vårbudgeten. Men jag ser fram emot nästa budget, och jag hoppas
            att vi slipper ta samma debatt då. Tack för debatten!
          </note>
          <note>
            Anf. 123 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! För att uttrycka mig diplomatiskt men också med en
            viss riktighet vill jag säga att våra samarbetspartier inte har
            visat stor generositet inom detta område.
          </note>
          <note>
            Jag vill också med detta ha sagt att den vårproposition som vi
            nu tillsammans har arbetat fram och presenterat här för riksdagen
            står jag och självklart hela regeringen för. Det är en produkt
            som vi tillsammans har arbetat fram.
          </note>
          <note>
            När det gäller infrastrukturella investeringar är det mycket
            framöver som vi måste göra. Det gäller både järnväg och vägnät.
            Därvid tror jag att vi är överens.
          </note>
          <note>
            Sedan får vi se hur vi ska hantera detta rent ekonomiskt, hur
            det ska finansieras etc.
          </note>
          <note>
            Överläggningen var härmed avslutad.
          </note>
          <note>
            20 § Svar på interpellation 1999/2000:385 om vägarnas standard
          </note>
          <note>
            Anf. 124 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Lars Björkman har frågat mig vilka åtgärder jag avser
            vidta för att hindra att den dåliga standarden på landets vägnät
            blir en hämsko för företagens utveckling, vilka åtgärder jag avser
            vidta för att inte den dåliga vägstandarden ska leda till ökad
            utflyttning från landsbygden samt vad jag avser att vidta för
            åtgärder för att inte olyckskurvorna i trafiken ska stiga ytterligare.
          </note>
          <note>
            Jag delar Lars Björkmans uppfattning att näringslivet behöver
            ett bra vägnät. Skogsindustrin och turistnäringen i inlandet har
            problem med sönderkörda vägar och avstängningar på grund av tjällossning.
            I
          </note>
          <note>
            storstäderna finns problem med dålig framkomlighet, särskilt
            här i Stockholm. Regeringen är medveten om dessa problem och arbetar
            på olika sätt för att hitta lösningar.
          </note>
          <note>
            I vårpropositionen föreslog regeringen en satsning på ökad bärighet,
            tjälsäkring och rekonstruktion av det regionala vägnätet. Det
            här är åtgärder som är viktiga för näringslivet i hela landet.
            Vägåtgärder av detta slag ökar möjligheterna att bo och verka
            i glesbygden.
          </note>
          <note>
            Inom Regeringskansliet pågår för närvarande ett arbete med att
            utreda möjligheterna till alternativ finansiering av infrastruktur.
            Utredningen kommer att presentera sitt förslag under hösten år
            2000. Utredningens förslag kan innebära att det blir möjligt att
            genomföra vissa planerade infrastrukturåtgärder i en snabbare
            takt än vad som vårpropositionens anslagsnivåer tillåter.
          </note>
          <note>
            Regeringen har under ett par års tid prioriterat åtgärder som
            är effektiva ur trafiksäkerhetssynpunkt.
          </note>
          <note>
            Vi fullföljer nu vårt 11-punktsprogram för ökad trafiksäkerhet.
            Medel kommer därför även de närmaste åren att omprioriteras från
            byggande av stamvägar till riktade trafiksäkerhetsåtgärder på
            stamvägnätet. Den år 1999 påbörjade satsningen på riktade trafiksäkerhetsåtgärder
            på det övriga vägnätet, för 400 miljoner kronor, fullföljs.
          </note>
          <note type="speaker">
            Anf. 125 LARS BJÖRKMAN (m):
          </note>
          <note>
            Fru talman! Jag tackar näringsministern för svaret.
          </note>
          <note>
            Jag kan konstatera att vi i analyserna har en gemensam uppfattning
            men att det är något svårt att ur svaret läsa ut några konkreta
            åtgärder från regeringens sida.
          </note>
          <note>
            Den låga vägstandard som vi för närvarande lever med i hela landet
            är i alla väsentliga delar resultatet av den politik som regeringen
            haft ansvar för. Må vara att näringsminister Björn Rosengren inte
            ensam har styrt under hela den period som anslagen till vägarna
            har krympts; han delar ansvaret med fler ministrar.
          </note>
          <note>
            Jag vill gärna hålla ministern räkning för att han ofta uttalar
            sig för att hela kommunikationsområdet ska ges ökat ekonomiskt
            utrymme, men tyvärr har inte anslagen på vägområdet präglats av
            samma höga ambitionsnivå. Neddragningar och omprioriteringar har
            lett till att underhållet av de befintliga vägarna har eftersatts.
            Jag hörde ministern ganska nyligen i ett tidigare interpellationssvar
            säga att det är tusentals kilometer, - jag tror t.o.m. att det
            nämndes 15 000
          </note>
          <note>
            kilometer - vägar som under kortare eller längre perioder är
            avstängda i landet. Det är naturligtvis fullständigt oacceptabelt
            att det förhåller sig på det sättet.
          </note>
          <note>
            Vi kan också konstatera att det enligt Vägverkets beräkningar
            saknas närmare 8 miljarder kronor för att täcka hela det här behovet,
            och det är sannerligen dags att vi tar itu med detta. Det räcker
            inte längre med goda visioner och ett gott anslag - det krävs
            också pengar.
          </note>
          <note>
            Den här eftersläpningen märks väldigt tydligt över hela landet.
            De vägar som nu stängs av ligger huvudsakligen, i alla fall de
            flesta kilometrarna, i de norra skogslänen, men också i Dalsland
            och på sydsvenska höglandet tvingas vägansvariga alltför ofta
            stänga av vägar på grund av att dessa inte klarar tjällossningen.
          </note>
          <note>
            Jag har gått in på Vägverkets hemsida och konstaterat att listan
            över antalet avstängda vägar i ett
          </note>
          <note>
            Norrlandslän på papper tar flera meter i anspråk.
          </note>
          <note>
            Listan berör ett Norrlandslän som ministern säkert känner bättre
            till än jag. Jag skulle ha kunnat göra listan dubbelt så lång,
            för i det län där ministern själv håller till är kilometermässigt
            sett mer vägar avstängda än vad alla de pappersark som jag nu
            visar upp avslöjar. Det är dags att gå från ord till handling.
          </note>
          <note>
            Det är inte en engångsföreteelse att vi har avstängda vägar.
            Tyvärr upprepas den proceduren varje år, och det är väldigt lätt
            att förstå lokalbefolkningens irritation över detta. Det är minst
            lika lätt att förstå näringslivets problem med att inte kunna
            garantera försörjning med livsnödvändiga råvaror. Förutom ökade
            kostnader och uteblivna avverkningar av den skog som ger både
            inkomst och arbetstillfällen till orternas inbyggare minskar benägenheten
            att vidmakthålla redan gjorda investeringar i befintliga anläggningar.
            Det skapar dessutom - och det är kanske det mest allvarliga -
            osäkerhet omkring eventuella nyinvesteringar för framtiden.
          </note>
          <note>
            Där har vi, som jag själv tycker, kärnpunkten i min interpellation.
            Vi måste få en långsiktighet och ett perspektiv på det här. Jag
            vill ställa en fråga till ministern, som jag hoppas att han kan
            besvara. Vi är båda överens om behovet - det framgår tydligt av
            svaret - men hur stora anslagsökningar anser ministern att det
            krävs för att uppnå balans i det eftersatta vägunderhållet, och
            vilken anslagsnivå är man beredd att tillstyrka? Är man beredd
            att tillmötesgå Vägverkets krav för att upprätthålla rimlig vägstandard
            med en framkomlighet som motsvarar de krav som man på ömse håll
            har rätt att ställa?
          </note>
          <note type="speaker">
            Anf. 126 SVEN BERGSTRÖM (c):
          </note>
          <note>
            Fru talman! Det är ju inte en tillfällighet att det har kommit
            många frågor om vägarna i interpellationsform här i riksdagen.
            Vi som är engagerade i vägfrågor upplever att dessa är oerhört
            heta ute i landet. Jag är övertygad om att också statsrådet Rosengren
            känner det när han är ute och träffar människor.
          </note>
          <note>
            Det är inte så att människor är gnälliga och klagar över små
            skavanker, utan det handlar om att vägnätet på sina håll är på
            väg att bokstavligt talat falla samman. Det är så i många delar
            av vårt län, inte bara i de yttersta skogslänen längst norrut,
            utan det är i princip i halva Sverige.
          </note>
          <note>
            Vi har också fått rapporter som visar att det är dålig ekonomi.
            Regeringen och Centerpartiet tog tillsammans ansvar för att sanera
            landets ekonomi för några år sedan, och den har nu kommit i en
            bättre situation. Jag hoppas att ministern delar min uppfattning
            att det är oklokt att snåla på underhållet, eftersom det innebär
            större kostnader längre fram, om man underlåter att i dag vidta
            åtgärder. Jag skulle vilja veta om näringsministern håller med
            mig om att det är dålig hushållning att skjuta framför sig ett
            växande underhåll.
          </note>
          <note>
            Ett exempel som man har fått höra från många håll är att det
            tränger ned vatten i vägkroppen, så att den förstörs. Det blir
            inte fråga om reparation, underhåll och bärighetshöjande åtgärder,
            utan det blir fråga om rekonstruktion av många vägar, om man underlåter
            att vidta de här åtgärderna.
          </note>
          <note>
            I förra veckan var trafikutskottets ledamöter inbjudna till Västerbotten,
            där vi träffade den s.k. Burträsks Väggrupp. Jag vet att också
            näringsministern var inbjuden, men han hade kanske inte tillfälle
            att vara med. De vittnesmål som vi då fick var väldigt tydliga.
            Man är mycket desperat över den situation som man har. Man har
            läst regeringens vårbudget och konstaterat att det inte kommer
            några nya pengar förrän två tre tjällossningar längre fram. Hur
            kommer det då att se ut?
          </note>
          <note>
            Det kom vid besöket fram ett förslag som jag skulle vilja testa
            på näringsministern, nämligen att alla delar av vårt land har
            rätt till en lägsta godtagbar standard. Det låter ju rimligt att
            man ska kunna komma fram på vårt lands vägar under alla delar
            av året.
          </note>
          <note>
            Jag skulle vilja få ett klart besked på en enda punkt från ministern:
            Delar näringsministern den uppfattningen att det är ett rimligt
            krav att det ska finnas en lägsta godtagbar standard på alla allmänna
            vägar året runt? Och i så fall: Kan vi vänta förslag om detta
            från näringsministern i den budget som kommer nu i höst?
          </note>
          <note>
            Det fanns, som Lars Björkman sade, stora förväntningar på vårbudgeten,
            eftersom inte bara näringsministern utan också statsministern
            tidigt i vintras gick ut och talade om att det nu är dags att
            prioritera vägnätet, men så kom det ingen. Det är klart att besvikelsen
            då blir väldigt stor hos många människor som hade trott att när
            statsministern och näringsministern säger någonting betyder det
            också någonting -
          </note>
          <note>
            att det inte bara är prat utan utan också kan bli resultat.
          </note>
          <note>
            Jag vore tacksam om ministern utöver svaret till
          </note>
          <note>
            Lars Björkman kunde kommentera det här kravet, som jag tycker
            är högst rimligt. Det fanns i den här debatten representanter
            för Vänsterpartiet, Socialdemokraterna och Miljöpartiet, och alla
            tyckte att en lägsta godtagbar standard var ett rimligt krav.
            Det är faktiskt rimligt att begära detta i alla delar av vårt
            land, om man menar allvar med att hela Sverige ska leva. Jag hoppas
            att näringsministern kan kommentera detta och ge ett besked och
            att det i så fall också kan komma pengar så småningom. Det är
            vad som behövs för att vi ska klara detta.
          </note>
          <note type="speaker">
            Anf. 127 LISBETH STAAF-IGELSTRÖM (s):
          </note>
          <note>
            Fru talman! Ett väl fungerande vägnät är grundläggande för att
            en region ska kunna nå eller behålla en positiv utveckling. Det
            är därför viktigt att man vid prioriteringar av olika infrastrukturprojekt
            inte enbart tar hänsyn till de samhällsekonomiska kalkylmodeller
            som nu används utan också väger in såväl regionalpolitiska som
            sociala skäl.
          </note>
          <note>
            Vägarna ska även i skogslänen hålla en sådan kvalitet att varuleveranser
            till och från industrier, för handeln och för turistnäring och
            medborgare kan upprätthållas under hela året. I skogslänen intar
            basindustrierna en stor roll som arbetsgivare, och de är beroende
            av råvarutransporter från inlandet och av goda transportmöjligheter
            för de färdiga produkterna.
          </note>
          <note>
            I skogslänen finns emellertid landets sämsta vägar. Till en stor
            del beror detta på besvärliga markförhållanden, men framför allt
            är det brister i det hittillsvarande sättet att fördela väganslagen.
            Varje år tvingas viktiga delar av skogslänens vägnät stängas av
            på grund av dåliga vägförhållanden, vilket jag anser är oacceptabelt.
          </note>
          <note>
            En annan mycket viktig näring för mitt hemlän är turismen. De
            dåliga vägarna kan i förlängningen om inget görs innebära att
            speciellt den småskaliga turismen förlorar så mycket i intäkter
            att en del verksamheter tvingas läggas ned. Vägarnas standard
            har inte enbart stor betydelse för näringslivet och turismen utan
            också för dem som arbetspendlar långa sträckor dagligen, vilket
            är mycket vanligt i skogslänen.
          </note>
          <note>
            Jag vet att näringsministern är väl medveten om vikten av bra
            vägar för näringslivet, turismen och arbetspendling och för att
            minska den regionala obalansen. Det gläder mig att ministern har
            gett uttryck för sin uppfattning att det behövs ytterligare medel
            till vägar och underhåll utöver det som redovisats i vårpropositionen.
          </note>
          <note>
            Jag har dock några frågor som jag vill ställa till näringsministern.
            Anser ministern att det finns anledning att se över fördelningen
            av väganslaget så att inte industrin, turismen och arbetspendling
            drabbas i nuvarande omfattning samt så att den regionala obalansen
            minskar? Är näringsministern villig att medverka till att de ekonomiska
            resurser som eventuellt kan frigöras i nästa års budget inom kommunikationssektorn
            i huvudsak används för att förstärka vägnätet i skogslänen, som
            har de sämsta vägarna?
          </note>
          <note>
            Sedan har jag en fråga som även Sven Bergström har ställt. Anser
            näringsministern att det är en rimlig målsättning att alla statliga
            vägar ska kunna gå att köras på året runt?
          </note>
          <note>
            Anf. 128 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Får jag först konstatera att det är nya pengar till
            Vägverket. Det är 500 miljoner år 2001,
          </note>
          <note>
            500 miljoner år 2002 och 500 miljoner år 2003, och det är på
            inkomstsidan. Man för inte över en avgift till statsbudgeten,
            utan den ligger kvar. Det motsvarar
          </note>
          <note>
            500 miljoner. Sedan är det ytterligare 500 miljoner år
          </note>
          <note>
            2003 som är nya pengar. Det innebär att det under den treårsperiod
            som budgeten omfattar, vårpropositionen, handlar om 2 miljarder.
            Det är det första jag vill säga.
          </note>
          <note>
            Det andra gäller den s.k. inriktningspropositionen.
          </note>
          <note>
            Som jag tidigare sade vill jag avvakta med den tills vi har tittat
            på de s.k. PPP-lösningarna. Det har att göra med att vi ska försöka
            finna nya finansieringsformer inte minst för stora projekt och
            projekt som har legat och som man har skjutit framåt i tiden på
            grund av den sanering vi har fått göra av den statliga ekonomin.
            Det är rimligt att man skjuter på det tills man vet att man kan
            finna nya finansieringsformer.
          </note>
          <note>
            Det är riktigt som här sägs att det är en kapitalförstörelse
            att skjuta underhåll framför sig. Det är så.
          </note>
          <note>
            Men både Centerpartiet och Socialdemokraterna hade kraften att
            sanera ekonomin - som man nu får säga att man lyckats väl med
            - och insåg detta. Vi klarar inte att ha de underhållsplaner och
            inte minst de planer man gjorde upp i den inriktningsproposition
            vi lever i nu. De sade att vi skulle ha 19 miljarder per år, dvs.
          </note>
          <note>
            190 miljarder under en tioårsperiod. Det klarar vi inte. Vi ligger
            efter där. Det är vi alla medvetna om här.
          </note>
          <note>
            Sedan är det något annat man ska vara medveten om. Västernorrland
            har väldigt dåliga vägar. Där kan man konstatera att bakgrunden
            till det har väldigt mycket att göra med att man förr flottade
            timmer.
          </note>
          <note>
            Sedan ansåg man att detta inte var rationellt, utan man började
            köra lastbilar. Då körde man med ganska lätta lastbilar. Jag vet
            inte vad de tonmässigt kunde väga. Sedan lade man på ny beläggning
            på vägarna.
          </note>
          <note>
            I dag väger en lastbil 60 ton eller 70 ton. De går nu på vägar
            som aldrig har varit gjorda för detta. Med det menar jag att lastbilsutvecklingen
            med dessa tunga lastbilar har utvecklats snabbare än vad vägnätet
            hunnit med. På många av dessa vägar är det självklart inte möjligt
            att lägga ny beläggning. Det måste göras helt nya vägar. Det ligger
            mycket i att så måste ske i många fall.
          </note>
          <note>
            Sammanfattningsvis vill jag säga att jag delar uppfattningen
            att vi nu måste se över vår infrastruktur. Det gäller inte minst
            vägnätet. Men det gäller också mycket som har att göra med den
            eftersatthet och den förskjutning vi har gjort i investeringarna
            när det gäller järnväg.
          </note>
          <note>
            Hur vi sedan totalt ska finansiera detta - jag har nämnt PPP-lösningarna,
            budget, osv. - framöver är en fråga vi måste föra en diskussion
            om inom regeringen och här i riksdagen. Men vi kommer inte att
            kunna lösa detta på ett år eller två år. Det kommer att ta sin
            tid, men det är oerhört viktigt.
          </note>
          <note>
            Fru talman! Avslutningsvis vill jag säga att vår ambition är
            - och det framgår också i vårpropositionen - att fördela anslagen
            så att vi tittar på drift och underhåll. Självklart kan vi göra
            en fördelning före
          </note>
          <note>
            Vägverket på det viset att vi anvisar att det ska tillfalla skogslänen,
            osv. Men det är en fråga jag inte nu här i kammaren exakt vill
            ta ställning till utan vill återkomma till.
          </note>
          <note type="speaker">
            Anf. 129 LARS BJÖRKMAN (m):
          </note>
          <note>
            Fru talman! Jag tycker att det är positivt att ministern spelar
            öppet och säger att det finns en eftersläpning och att man är
            medveten om att de löften där det ställts i utsikt en finansiering
            på en högre nivå inte har uppfyllts. Så långt är allt gott och
            väl.
          </note>
          <note>
            Delvis får vi också säga att viljan att i vårpropositionen ange
            belopp som är större än de klart otillräckliga som vi tidigare
            har fått besked om också är positivt. Men varför denna senfärdighet?
          </note>
          <note>
            Det var ju ganska länge sedan man övergick från att huvudsakligen
            förse anläggningarna i dalgångarna med råvara via flottningsmetod.
            Det har funnits gott om handlingstid och utrymme för att bygga
            upp det vägnät som krävs som ersättning för den tekniken.
          </note>
          <note>
            Låt oss bara konstatera att vi är överens i analysen, som jag
            sade inledningsvis. Nu är det dags att gå från ord till handling.
            Inte ens vårpropositionen innehåller konkret några pengar. Det
            är i bästa fall en signal om att någon ändring kan komma till
            stånd.
          </note>
          <note>
            Den ändringen är välkommen. Men ställ siktet något högre. Det
            finns partier här i riksdagen som har betydligt högre ambitioner.
            Vi moderater har pekat på att vi är beredda från vår sida att
            satsa betydligt mer pengar än vad regeringen är beredd att göra
            i sin proposition.
          </note>
          <note>
            I svaret som jag fått av näringsministern nämner han också att
            PPP-finansieringen är ett sätt att snabbt lösa vissa delar av
            finansieringen genom att nybyggnation av vägar kan ske på det
            sättet. Där är vi också överens. Men det har vi varit väldigt
            länge utan att det har kommit ett enda projekt till stånd och
            utan att man ens har knäckt principen om vad det är som ska ske.
          </note>
          <note>
            Det är inte så att det är brist konkreta objekt i det här fallet.
            Det finns en uppsjö av uppslag. Vi vet också att Vägverket sagt
            om den här metoden - med viss tveksamhet, det ska jag gärna erkänna
            - att det finns ett antal objekt som man tycker att man ska kunna
            pröva den på. Jag utgår från att ministern väl känner Vägverkets
            prioritering och är beredd att gå från ord till handling även
            i den frågan.
          </note>
          <note>
            Låt oss hoppas att regeringens bromsklossars, samarbetspartner
            - den frågan har varit uppe tidigare i interpellationsdebatterna
            här i eftermiddag - inflytande nu skruvas ned till den nivå där
            den hör hemma. Låt oss hoppas att ministern i stället är beredd
            att lyssna till alla dem som är beredda att pröva de nya finansieringsmetoderna
            och se till att vi får objekt färdigställda.
          </note>
          <note>
            Trafiksäkerheten har också berörts. Det avspeglas också i det
            svar som ministern ger till mig här. Där är vi heller inte på
            något sätt oense om tekniken för att angripa trafiksäkerhetsproblemen.
            De måste byggas bort. Vi måste få tillräckligt höga anslag för
            att klara även den biten.
          </note>
          <note>
            Men den väg som hittills har prövats är att man bara har gjort
            omprioriteringar i den befintliga budgeten. Några nya medel har
            inte ställts till förfogande, utan resultatet av den här hanteringen
            är att de nödvändiga underhåll och tänkta nyinvesteringar som
            man har ställt i förväntan bara har skjutits på framtiden. Vägstandarden
            fortsätter att vara lika dålig.
          </note>
          <note>
            På Vägverket är det en viss turbulens i dag. Jag vet inte om
            det är en tillfällighet eller om det är planerat. Den senaste
            säkerhetsansvarige där har inte suttit länge på sin post, och
            nu lämnar han den. Vem som kommer efter honom har vi ingen aning
            om. Låt oss bara hoppas att det är en person som är beredd att
            med kraft driva de här frågorna och se till att pengabörsen blir
            större och att vi inte bara flyttar pengar från den ena fickan
            till en andra.
          </note>
          <note type="speaker">
            Anf. 130 SVEN BERGSTRÖM (c):
          </note>
          <note>
            Fru talman! Näringsministern talar väl. Det är lätt att känna
            sympati för näringsministerns tal i de här frågorna. Han medger
            också att det dessvärre är kapitalförstöring att inte satsa mer
            i det här läget.
          </note>
          <note>
            Bekymret är att all denna vältalighet inte ger de resurser som
            behövs - nu. Vi hade Vägverkets chef,
          </note>
          <note>
            Jan Brandborn, på besök i trafikutskottet för någon vecka sedan.
            Han vittnade väldigt tydligt om att man också på Vägverket läser
            vårbudgeten på samma sätt som andra normala personer, nämligen
            som att de nödvändiga, nya pengar som behövs inte finns där.
          </note>
          <note>
            Han sade att det är mycket allvarligt att vi inte i vårpropositionen
            får indikationer om några höjda väganslag. De 500 miljoner som
            Björn Rosengren redovisade är en sak, men det behövs ju så mycket
            mer. Vi har 8 miljarder kronor i eftersläpande underhåll. Nedbrytningen
            av vägarna fortsätter. Det brinner i knutarna. Det är nu vi behöver
            pengarna - inte om tre fyra år.
          </note>
          <note>
            Den här vältaligheten har vi dessvärre hört förr. I
          </note>
          <note>
            propositionen som kom för tre år sedan stod det att det skulle
            komma mer pengar. Men vi har dessvärre tappat 4 ½ miljard kronor
            under de tre åren, som vi nu kan överblicka. Självfallet blir
            människor desperata. Skogsnäringen förlorar närmare 1 miljard
            per år.
          </note>
          <note>
            Det drabbar enskilda, det drabbar kommuner, och det drabbar skolskjutsar.
          </note>
          <note>
            Precis som Lars Björkman sade finns det en bastant majoritet
            här i kammaren, om bara socialdemokraterna vågar ta ut stegen.
            Vi i trafikutskottet kan ju ta ett initiativ, om det kan vara
            till någon hjälp för regeringen - om man nu menar allvar med sin
            vältalighet om att det behövs resurser, med sin insikt om att
            det handlar om kapitalförstöring och med talet om att man ska
            kunna komma fram på vägen.
          </note>
          <note>
            Fast på den senare punkten fick jag inget tydligt svar av näringsministern.
            Jag hoppas att han kan återkomma till den frågan i sina återstående
            repliker.
          </note>
          <note>
            Är han beredd att liksom Hans Stenberg i Burträsk säga att det
            är rimligt att man ska kunna komma fram på det allmänna vägnätet
            året runt, att det behövs en lägsta godtagbar standard, en skamgräns?
          </note>
          <note>
            Det skulle vara välkommet om också näringsministern kunde ansluta
            sig till den åsikten. Då kan vi sedan övergå till att diskutera
            hur mycket resurser som måste fram.
          </note>
          <note type="speaker">
            Anf. 131 LISBETH STAAF-IGELSTRÖM (s):
          </note>
          <note>
            Fru talman! Tack, näringsministern för det svar som jag erhöll.
            Det är mycket positivt att en satsning nu kommer att ske på ökad
            bärighet och tjälsäkring och att det blir en rekonstruktion av
            det regionala vägnätet. Det finns verkligen ett stort behov.
          </note>
          <note>
            När jag är hemma i Värmland får jag nästan dagligdags telefonsamtal
            från bekymrade värmlänningar, som kör på väldigt dåligt vägar.
            Ofta måste de köra väldigt långa sträckor för att komma till sitt
            arbete.
          </note>
          <note>
            Därför tycker jag att det är viktigt att vi nu tar till kraftfulla
            insatser för att förbättra vägstandarden i hela landet. Till att
            börja med vill jag att det främst ska ske i skogslänen.
          </note>
          <note>
            Jag hoppas nu att det verkligen kommer ytterligare medel, så
            att vi uppnår den målsättning som jag anser är rimlig, nämligen
            att alla statliga vägar ska gå att köra på året runt. Jag utgår
            ifrån att näringsministern delar den uppfattningen.
          </note>
          <note>
            Anf. 132 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Får jag börja med att konstatera att avstängningarna
            under tjällossningen enbart gäller tung trafik. Personbilar får
            köra även på avstängda vägar. Detta är ingen ursäkt, utan jag
            bara konstaterar att det är så. Vi ska inte måla upp en bild av
            att ingen kan köra på vägarna, utan det går att köra med personbilar.
          </note>
          <note>
            Jag vill återgå till det faktum att vi har haft ett kärvt ekonomiskt
            läge. Vi har nu sanerat vår ekonomi. Vi ser en stor tillväxt och
            har goda förutsättningar. Vi måste satsa mycket på all infrastruktur
            - men det kommer att ta sin tid. Vi kan inte nu rasera den ekonomi
            som vi har byggt upp genom att inte hantera detta på ett ekonomiskt
            rimligt sätt. Det hoppas jag att alla har förståelse för.
          </note>
          <note>
            När det gäller PPP-lösningarna räknar jag med att utredningen
            är klar nu till hösten 2000. Jag bedömer att den kommer att leda
            till att riksdagen måste hantera frågan. Det har med lagändringar
            och annat att göra.
          </note>
          <note>
            Som jag har sagt, så är vi bäst i världen när det gäller trafiksäkerhet,
            trots de dåliga vägarna. Vi är absolut bäst i världen. Storbritannien
            kommer som nummer två. Vi är ett land som studeras av andra länder
            eftersom vi är så framgångsrika på trafiksäkerhetsområdet.
          </note>
          <note>
            Det är inte gamla pengar som rullar omkring. De
          </note>
          <note>
            400 miljoner kronor per år som vi nu lägger på trafiksäkerheten
            är nya pengar, som vi får genom att skära ned i administrationen
            på Vägverket. Vi tar inte pengar från vägar eller väginvesteringar
            någon annanstans och lägger på trafiksäkerheten, utan vi tar dem
            från administrationen under fem år. Det ger 2
          </note>
          <note>
            miljarder.
          </note>
          <note>
            Dessa 2 miljarder, som redovisas i vårbudgeten, är alltså färska
            pengar. Det är inga gamla pengar som rullar omkring. Därmed kan
            man inte stå och säga att ingenting görs och att det inte finns
            några pengar.
          </note>
          <note>
            Jag vill än en gång säga att jag som ansvarig minister är medveten
            om situationen. Det gäller nu vägnätet, en hel del tåginvesteringar
            och självfallet många frågor inom trafiksäkerheten. Men det gäller
            också, vilket inte har tagits upp här, de väldigt tunga investeringar
            och svåra trafikproblem som vi har i storstadsområdena, inte minst
            här i Stockholm. Dem måste vi också hantera.
          </note>
          <note>
            Det kommer att krävas mycket pengar och i många fall en lite
            annorlunda finansiering. Men det kommer att ta sin tid - det vill
            jag säga. Det går inte att klara av detta på ett eller två år.
            Jag är medveten om det, och regeringen är medveten om det. Statsministern
            har samma uppfattning, vilket också har sagts här.
          </note>
          <note type="speaker">
            Anf. 133 LARS BJÖRKMAN (m):
          </note>
          <note>
            Fru talman! Det är ju trösterikt för dem som bor uppe i de avstängda
            områdena att höra att avstängningarna endast gäller tung trafik.
            Jag tror att de är totalt medvetna om detta. Det är ingen som
            helst överraskning.
          </note>
          <note>
            Men när 4 ½ meter breda vägar helt plötsligt är
          </note>
          <note>
            10, 12, 13, 14 eller 15 meter breda beror det inte på att de
            har blivit bättre att köra på. De fordon som har tvingats ta sig
            fram på de dåliga vägarna har pressat ut de befintliga dikena,
            och man har redan överskridit de vägrenar som sedan länge varit
            glömda och inte underhållits. Detta är ett fullständigt oacceptabelt
            tillstånd.
          </note>
          <note>
            Jag vill återvända lite grann till vad Vägverket informerar om
            på nätet. Den bild som jag håller i min hand är oläslig från ministerns
            håll, men det är en bild över Sverige. Varje område som har en
            avstängd väg har markerats med en skylt. Jag kan bara konstatera
            att det inte blir särskilt många gröna fläckar kvar när man har
            ritat in skyltarna. En stor del av landet på den här kartan täcks
            av skyltar som visar att man inte kan köra där på grund av att
            det finns begränsningar i en eller annan form.
          </note>
          <note>
            En skamgräns för vad vi kan tolerera har nämnts här, och den
            har satts till 10 kr per mil. Det finns hundratals och åter hundratals
            mil väg här i landet som trafikeras av trafikanter som har 10
            kr eller mer per mil i rena slitagekostnader, eftersom de kör
            på vägar av så låg standard.
          </note>
          <note>
            Jag är medveten om att ministern inte tycker att detta är ett
            bra tillstånd. Det har han sagt flera gånger om. Men nu måste
            vi ändå konstatera att fakta och alla argument finns. Nu måste
            regeringen skaka av sig sina bromsklossar och se till att man
            får ordning på vägarna och får dem framkomliga så att de kan utnyttjas
            trafiksäkert.
          </note>
          <note>
            Anf. 134 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag ska bara än en gång säga att vi har ett stort
            bygge att göra framför oss, nämligen att ytterligare satsa på
            infrastrukturen. Det handlar om vägarna, det handlar om glesbygden,
            det handlar om storstäderna och det handlar också om järnvägstrafiken.
            Jag är medveten om det. Men än en gång: Det kommer att ta sin
            tid.
          </note>
          <note>
            Jag vill också än en gång säga att vi nu gör investeringar på
            trafiksäkerhetsområdet. Det blir också investeringar och nya pengar
            som vi i första hand kommer att lägga på drift och underhåll.
            Jag förutsätter att de pengarna i första hand kommer att hamna
            i områden där vi har industri, och inte minst skogsnäring. Den
            behöver få del av detta, för där har vi stora problem. Det är
            inte någonting att sticka under stol med.
          </note>
          <note>
            Överläggningen var härmed avslutad.
          </note>
          <note>
            21 § Svar på interpellation 1999/2000:408 om det svenska vägnätet
          </note>
          <note>
            Anf. 135 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Göte Jonsson har frågat mig vilka åtgärder jag ämnar
            vidta för att det svenska vägnätet ska förbättras.
          </note>
          <note>
            Bakgrunden är att vi enligt Göte Jonsson har stora brister i
            vägnätet i landet såväl när det gäller standard som underhåll.
          </note>
          <note>
            Först vill jag instämma i att delar av vårt vägnät är i dåligt
            skick. Förra året var 15 000 kilometer av det statliga vägnätet
            avstängt för tung trafik under tjällossningsperioden. Detta leder
            till stora problem för näringsliv och befolkning i glesbygden.
          </note>
          <note>
            Åtgärdsbehovet har ökat de senaste åren. Låt mig ta upp ett par
            orsaker till detta. Först har vi den budgetsanering som genomfördes
            under slutet av 90-
          </note>
          <note>
            talet. Budgetsaneringen var en helt nödvändig åtgärd som också
            hade stöd av samtliga riksdagspartier. Att även vägsektorn skulle
            bidra till besparingarna var en självklarhet. Nu när budgetsaneringen
            är genomförd går det minst sagt bra för Sverige igen. Den tillväxt
            vi har nu har även lett till ökad trafik på våra vägar.
          </note>
          <note>
            Bara under 1999 ökade personbilstrafiken med 3 %
          </note>
          <note>
            och lastbilstrafiken med 5 %. Detta leder till ett ökat behov
            av investeringar, drift och underhåll.
          </note>
          <note>
            Regeringen har efter budgetsaneringen prioriterat drift och underhåll
            av vägarna. Kostnaderna för det området har ökat med 30 % från
            1996 till 1999.
          </note>
          <note>
            Regeringen aviserar i vårbudgeten att förutsättningar ska skapas
            för ökad bärighet, rekonstruktion och tjälsäkring av det regionala
            vägnätet. Vi kommer att återkomma i denna fråga i budgetpropositionen
            i höst.
          </note>
          <note>
            Inom Regeringskansliet studerar vi för närvarande om och i så
            fall vilka möjligheter som finns till alternativ finansiering
            av vägar och järnvägar. Det gör vi bl.a. för att undersöka om
            vi kan få utrymme för fler och bättre investeringar.
          </note>
          <note>
            Då Göte Jonsson som framställt interpellationen anmält att han
            var förhindrad att närvara vid sammanträdet medgav andre vice
            talmannen att Anders G
          </note>
          <note>
            Högmark i stället fick delta i överläggningen.
          </note>
          <note type="speaker">
            Anf. 136 ANDERS G HÖGMARK (m):
          </note>
          <note>
            Fru talman! Jag tackar först för svaret på den interpellation
            som Göte Jonsson har inlämnat, och som jag under hans sjukdom
            har tagit emot svaret på.
          </note>
          <note>
            Måhända hade debatten totalt sett vunnit något på om de här interpellationerna
            hade behandlats i ett sammanhang, men det finns väl något outgrundligt
            motiv till att de ska separeras. Jag ska befria statsrådet från
            att dra alla de argument som han under en timme tidigare har dragit.
            Det känns inte meningsfullt.
          </note>
          <note>
            Jag konstaterar att han öppet och ärligt - statsrådet brukar
            vara öppen och ärlig, och det brukar föranleda en bra och livfull
            debatt i samhället - och på ett hedervärt sätt erkänner att det
            finns stora brister.
          </note>
          <note>
            Därför behöver vi inte hålla på och diskutera dem.
          </note>
          <note>
            Han erkänner att de dåliga grusvägarna blir allt sämre, även
            om en del insatser görs. Med detta uttalande erkänner han att
            det finns ett stort antal grusvägskilometer som inte blir asfalterade
            eller hårdbelagda. Ett stort antal kilometer stängs av.
          </note>
          <note>
            Han har också instämt i den stora oro som finns hos skogsnäringen.
            Där vill jag gärna säga att detta gäller Sverige i dess helhet.
            Jag har här ett uttalande från skogsägarna på Södra Skogsägarnas
            stämma för några dagar sedan, där man pekar på att bara skogsnäringen
            i södra Sverige drabbas av ca 100 miljoner i merkostnader, och
            Södra Skogsägarna av 40 miljoner.
          </note>
          <note>
            Med tanke på att skogsbruksvärdet i Götaland är lika stort som
            i hela Norrland är det mer och mer viktigt att skogsbruket i södra
            Sverige får en chans att köra sina transporter. Det gäller inte
            minst av det skälet att moderna virkestransporter och modern miljövänlig
            produktionsteknik kräver kontinuerliga leveranser av virke, vilket
            näringsministern säkert är mycket väl medveten om.
          </note>
          <note>
            Detta leder också till att ett antal projekt på grund av medelsbrist
            - oaktat de 2-3 miljarder som näringsministern talar om under
            det kommande året -
          </note>
          <note>
            inte kommer till stånd.
          </note>
          <note>
            För att ta min egen hemtrakt kan jag säga att det också leder
            till att förbifarterna utanför Markaryd och
          </note>
          <note>
            Ljungby på E 4:an som inte är av motorvägsstandard och som brukar
            benämnas dödens väg fortsätter att skörda sina offer vid alla
            säsonger. Detta är djupt beklagligt. Vi har också den ändlösa
            diskussionen huruvida man ska måla eller hålla på med olika mittmarkeringar.
            Detta leder till att bensintransporter av ganska omfattande slag
            från Halmstad mot Ljungby och andra viktiga och miljöfarliga transporter
            sker på
          </note>
          <note>
            R 25:an, där vissa sträckor har erbarmligt dålig standard.
          </note>
          <note>
            Som näringsministern antydde i slutet, när diskussionen kanske
            i väl hög grad kom att fokusera på skogslänen, leder detta också
            till att mycket stora och angelägna projekt i de större tätorterna
            kring omfartsleder inte kommer till stånd. Och vad leder det till?
            Ett otroligt slitage framför allt på miljön, men också på människor.
          </note>
          <note>
            När man nu diskuterar förkortad arbetstid så kanske det hade
            varit väl så viktigt att se till att människorna kunde ägna mindre
            tid - både av arbetstid och av fritid - åt att sitta i långa,
            ändlösa köer. Det är en viktig fråga, framför allt för storstadsregionerna.
          </note>
          <note>
            Fru talman! Detta är inte en diskussion om att omfördela en redan
            för liten kaka pengar och lägga mer på skogslänen eller på någon
            annan del av Sverige.
          </note>
          <note>
            Den totala volymen och de totala insatserna för infrastrukturen
            behöver öka, och det har ju statsrådet erkänt här.
          </note>
          <note>
            Jag skulle vilja ställa några frågor. Jag är övertygad om att
            den moderna ekonomin kommer att kräva betydligt mer av transportarbete
            som välståndsskapande faktor.
          </note>
          <note>
            Delar näringsministern uppfattningen att transportarbete är en
            allt viktigare komponent i den nya och även den gamla ekonomin
            för att utveckla landets ekonomi totalt?
          </note>
          <note>
            I så fall dyker ett antal intressanta frågeställningar upp. Näringsministern
            gav själv uttryck för att detta kunde vara till skada för industrin,
            så han måste i grunden dela den uppfattning som jag har, nämligen
            att bristande insatser för infrastrukturen verkar hämmande på
            vår svenska industri totalt.
          </note>
          <note>
            Anf. 137 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag börjar med att säga att vi nu har uppehållit
            oss mycket vid skogslänen. Låt oss därför i denna debatt diskutera
            storstadsområdena.
          </note>
          <note>
            Jag uppehåller mig kring Stockholm, och kan konstatera att Stockholms
            stad och de politiker som där har att fastställa, lösa och ibland
            icke lösa mycket av trafikproblemen är ansvariga. Mycket av de
            problem som vi upplever i Stockholm måste nog hänvisas till politikerna
            här. Jag brukar säga: Att åka eller köra bil eller cykla på Hornsgatan
            är ett äventyr som motsvarar minst en darrig bergochdalbana på
            Gröna
          </note>
          <note>
            Lund. I det perspektivet undrar man faktiskt vilket ansvar de
            tar.
          </note>
          <note>
            Självfallet har vi också från regeringens sida ett ansvar för
            detta. Vi har nu börjat föra en diskussion när det gäller frågan
            om trafikproblemen i Stockholm med politiker här och även med
            politikerna i länet.
          </note>
          <note>
            Detta är en fråga som vi får fortsätta med.
          </note>
          <note>
            När det sedan gäller frågan om transporter kontra den nya ekonomin
            kan jag självfallet bara - utan att nu gå in på den nya ekonomin
            - göra konstaterandet att tillväxt leder till ökade transporter.
            Det leder till det, och det är det som vi avläser nu. Därav följer
            också att infrastrukturella investeringar måste göras.
          </note>
          <note>
            Man bör kanske göra dem jämt, men mer vid tillväxt.
          </note>
          <note>
            Bristerna i infrastrukturen blir mer uppenbara då.
          </note>
          <note>
            Man löser inte heller problemen med trafiken genom att bara dra
            i gång motorvägar och stora bilprojekt i storstadsområdena. Det
            handlar faktiskt väldigt mycket om kollektivtrafikens förmåga
            och hur man bygger ut den och hanterar den. Där finns det också
            väldigt stora brister, inte minst om man tittar här i
          </note>
          <note>
            Stockholm.
          </note>
          <note type="speaker">
            Anf. 138 ANDERS G HÖGMARK (m):
          </note>
          <note>
            Fru talman! Mitt uppsåt var inte att dra i gång någon stor debatt
            och lägga skulden på den ena eller andra när det gällde trafikbyggandet
            i Stockholm.
          </note>
          <note>
            Men det kunde kanske vara bra om man kunde betrakta den här debatten
            från ett helsvenskt perspektiv i alla delar.
          </note>
          <note>
            Man kan raljera över motorvägar. Jag är något förvånad över att
            näringsministern, om han vill ge ett seriöst intryck, raljerar
            med motorvägsbyggande hit eller dit. Människorna i Bohuslän -
            jag kommer själv därifrån i min ungdom - tycker nog inte att det
            är lika glättigt att höra näringsministerns resonemang om motorvägar
            hit eller dit. Dödens väg på E 6:an har skördat tillräckligt många
            offer i döda och lemlästade människor. De hade säkert uppskattat
            om statsmakterna och människorna från den östra sidan av Sverige
            här i riksdagen hade satsat lite mer på den vägen.
          </note>
          <note>
            Människorna utmed dödens väg på E 4:an i Markaryd och Ljungby
            hade också uppskattat det. Jag tror att det var något av en felsägning,
            näringsministern, att säga att man ska ha motorvägar hit och dit.
          </note>
          <note>
            Hur man sedan hanterar andra finansiella lösningar i storstadsregionerna
            är ett ämne som diskuteras och debatteras, men framför allt är
            det viktigt att man kommer till skott.
          </note>
          <note>
            Sedan tycker jag att det finns anledning att säga att det inte
            bara är tillväxt som föder trafik. Det kanske är så att trafikarbetet
            skapar förutsättningar för tillväxt. Mycket ekonomisk teori som
            redovisas pekar på ett mycket tydligt samband här. En ökad andel
            av
          </note>
          <note>
            BNP går till trafiken för att generera nya värden.
          </note>
          <note>
            Då kommer jag till den politiskt intressanta frågan. Näringsministern
            har vid flera tillfällen här talat om att han i grunden tycker
            att det finns mycket stora behov. Det borde vara mera pengar till
            detta. Frågan är: Varför kommer de inte? Då kan man säga att det
            är ett resursproblem. Men jag skulle vilja säga att med det nuvarande
            regeringsunderlaget är det ett ideologiskt problem. Näringsministern
            vill mera. Jag tror t.o.m. att statsministern vill det. Men det
            finns de i Miljöpartiet och måhända inom Vänstern som inte vill
            ha mer transportarbete. Man vill på något sätt leva i ett mer
            stationärt samhälle. Jag tror inte att näringsministern tillstår
            det så här öppet. Jag är övertygad om att det finns väldigt många
            socialdemokratiska ledamöter av länsstyrelserna runt i landet,
            kommunalråd, landstingsråd och även i den socialdemokratiska riksdagsgruppen
            som håller med mig.
          </note>
          <note>
            Egentligen är vi ganska överens, men det finns ett parti som
            ni samregerar med som inte vill ha mer trafik. Man ska inte ha
            ett rörligt samhälle. Man vill inte ha mer specialisering. Man
            vill inte ha mer globalisering. Man vill ha det stationära lokalsamhället
            med dess fröjder på gott och ont.
          </note>
          <note>
            Jag respekterar att man vill ha ett sådant samhälle, men jag
            är väldigt förvånad över att det internationellt inriktade socialdemokratiska
            partiet med en öppenhet för en ny ekonomi och en kraftig exportindustri
            är så fången av ett parti som blickar tillbaka i någonting som
            är hopplöst förgånget.
          </note>
          <note>
            Det skulle vara intressant att ställa en fråga. Är det ideologin
            som är det stora problemet med regeringsunderlaget eller är det
            resurserna? Det finns resurser. Där är det en fråga om hur man
            prioriterar.
          </note>
          <note>
            Moderata samlingspartiet har ju valt att under treårsperioden
            lägga i storleksordningen 12 miljarder mer.
          </note>
          <note>
            Regeringen föreslår bara 2-2 ½.
          </note>
          <note>
            Birger Schlaug uttalade häromdagen att han var mycket förvånad
            över att näringsministern hade sagt att de höll tillbaka. Jag
            är alldeles övertygad om att det är så att Miljöpartiet håller
            tillbaka, och kanske även några i Vänsterpartiet.
          </note>
          <note>
            Fru talman! Avslutningsvis förvånar det mig att inte den socialdemokratiska
            regeringen har större förmåga att lyssna till den breda opinionen
            ute i landet som vill ha mer väginvesteringar och infrastrukturinvesteringar.
            Man lyssnar så lite på näringslivet och mer på ett parti som drömmer
            om det gröna lokalsamhället.
          </note>
          <note type="speaker">
            Anf. 139 CARL-ERIK SKÅRMAN (m):
          </note>
          <note>
            Fru talman! Låt mig bara säga några saker beträffande Stockholmspolitiker
            och cykelbanor.
          </note>
          <note>
            Staten tillsatte en förhandlingsledare, Bengt
          </note>
          <note>
            Dennis, och detta ledde till en överenskommelse. Den överenskommelsen
            bröts ensidigt och utan förvarning av den dåvarande socialdemokratiska
            regeringen.
          </note>
          <note>
            Samma regeringen krävde att staden skulle ta fram en detaljplan
            för det tredje spåret. Den fick staten. Staten förkastade planen.
          </note>
          <note>
            Detta är åtgärder som har varit mycket mera skadliga för framkomligheten
            i Stockholms stad än någon cykelbana. Det vill jag bara erinra
            statsrådet om.
          </note>
          <note>
            På samma gång vill jag gärna gratulera statsrådet
          </note>
          <note>
            Rosengren till att han har lyckats övertyga statsrådet
          </note>
          <note>
            Larsson om att kollektivtrafiken behöver förbättras i
          </note>
          <note>
            Storstockholmsområdet. Det är något annat än det statsrådet Larsson
            skrev i sin berömda, eller möjligen ökända, artikel från slutet
            av hösten i DN.
          </note>
          <note>
            Anf. 140 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! När jag angrep Stockholm och Stockholmspolitikerna
            försökte jag beskriva frågan om det lilla gröna samhället. Jag
            försökte beskriva konflikten mellan å ena sidan ett parti som
            har ambitioner när det gäller trafiken och ett annat parti som
            har ambitioner när det gäller cykelbanor. Jag säger inte detta
            med något förakt. Jag gillar cykelbanor. Jag cyklar gärna. Men
            detta omöjliga kompromissande har lett till att vi har kaos i
            Stockholmstrafiken. Med det vill jag uttrycka att man inte där
            kan rulla på regeringen.
          </note>
          <note>
            När jag säger motorvägar hit och dit säger jag inte det med någon
            nonchalans eller raljerar. Jag kan bara konstatera att vi inte
            löser storstadstrafiken genom att bygga alltfler motorvägar. Det
            måste till andra grepp, och där betyder kollektivtrafiken väldigt
            mycket.
          </note>
          <note>
            Man kan ju inte påstå att den fungerar speciellt bra här i storstaden.
          </note>
          <note>
            Låt mig återgå till den här lite större debatten. Vi måste göra
            fler investeringar när det gäller vägar, inte minst när det gäller
            drift och underhåll. Men på längre sikt måste vi även göra investeringar
            i form av stora och små vägar, om jag kan uttrycka mig så utan
            att bli missförstådd.
          </note>
          <note>
            Låt mig till sist kommentera norra Bohuslän. Den vägen är en
            typisk sådan väg som skulle kunna hanteras snabbare genom att
            pröva en s.k. PPP-lösning.
          </note>
          <note type="speaker">
            Anf. 141 ANDERS G HÖGMARK (m):
          </note>
          <note>
            Fru talman! Vi har alla våra krämpor som vi får leva med. Jag
            konstaterar bara att konflikten mellan det gröna partiet och Socialdemokraterna
            är ett besvär. Det finns andra nivåer och andra forum där man
            har motsvarande konflikter och problem.
          </note>
          <note>
            Jag konstaterar att vi är helt överens om att det här tar tid.
            Det är stora uppgifter som väntar framöver.
          </note>
          <note>
            Jag konstaterar också att det krävs nya finansieringsformer,
            som statsrådet har antytt. Då gäller det att mycket snabbt finna
            former för hur de kan tillämpas så att det inte bara blir tal
            om att det som inte ryms i en alltför liten socialdemokratisk
            budget ska hänskjutas till alternativa finansieringsformer som
            inte är satta i system och fungerar. Om de inte fungerar och om
            det inte finns pengar i regeringsbudgeten blir det ju inga vägar.
            Då får vi den standard som vi har i dag och som omvittnats på
            alla kanter. Det har t.o.m. gått så långt, och det tycker jag
            är märkligt, att de som svarar för en hel del sjuktransporter
            har klagat över att vägbanorna är så dåliga på vissa delar, även
            i södra Sverige, att patienterna får problem.
          </note>
          <note>
            Det är bra att vi är världsledande på trafiksäkerhet. Det är
            bra att vi gör stora insatser i vägbanans omgivning. Det brukar
            kallas förlåtande vägar på något fint språk. Men det ligger något
            klokt i det gubben sade om att är det inte lika bra att man försöker
            göra lika mycket på vägen som vid sidan om vägen. Då kanske man
            inte hamnar vid sidan av vägen. Man ska aldrig underskatta unga
            och gamla människors livserfarenhet.
          </note>
          <note>
            Det känns lite märkligt att nu möta en sommarsäsong där man redan
            ser hur vägbanornas skålar samlar vatten med stora risker för
            vattenplaning och annat.
          </note>
          <note>
            Fru talman! Jag ser att statsrådet och jag är överens om analysen.
            Det behövs mer pengar. Skillnaden mellan Moderata samlingspartiet
            och statsrådet och den socialdemokratiska regeringen är att ni
            inte talar om att ni är beredda att tillhandahålla den volym som
            med all säkerhet behövs. Ett skäl är att ni är fångna i
          </note>
          <note>
            Miljöpartiets lokalsamhällesyn.
          </note>
          <note type="speaker">
            Anf. 142 CARL-ERIK SKÅRMAN (m):
          </note>
          <note>
            Fru talman! Vi hade haft 25-30 % mindre biltrafik i Stockholms
            innerstad om inte regeringen ensidigt och utan förvarning hade
            saboterat Dennispaketet. Då hade t.o.m. de stora blå bussarna
            smidigt kunnat ta sig fram med sina kollektivresenärer i staden.
          </note>
          <note>
            Det är ett avsevärt mycket allvarligare ansvar som därmed faller
            på regeringen än vad som eventuellt kan läggas på den som har
            placerat en cykelbana felaktigt.
          </note>
          <note>
            Anf. 143 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig avslutningsvis få säga att det ändock är
            så att trafiken i Stockholm, om vi nu ska gå över till den, inte
            fungerar. Det kan ingen påstå. Ansvaret för det vilar tungt på
            de politiker som regerar och bestämmer i Stockholm.
          </note>
          <note>
            När vi talar om pengar och att vi inte lägger tillräckligt mycket
            pengar är det ändå så att vi har ett ansvar för budgeten. Jag
            ska inte dra in ett annat område, men med de stora nedskärningar
            som det moderata partiet gör inom sjukvården, för kommunerna etc.
            kan man ju ställa sig frågan: Är det en rimlig prioritering?
          </note>
          <note>
            Vi måste ju se en helhet i budgeten, och vi har försökt att ta
            ansvar. Vi har nu lagt 200 miljarder på de här tre åren. Vi lägger
            ytterligare 200 miljarder och därtill 2 miljarder, alltså både
            till drift och underhåll och för trafiksäkerheten.
          </note>
          <note>
            Det jag säger, och jag säger det öppet, är att det är klart att
            det behövs mycket mer pengar. Det kommer att ta tid. Vi kommer
            inte att klara av det på ett år, inte på två år. Där är vi nu
            överens. Men man kan heller inte sitta här med någon överbudspolitik
            och säga: Vi erbjuder 12 miljarder, vi erbjuder 20 miljarder,
            samtidigt som man gör väldigt stora nedskärningar i välfärden
            och på andra områden. Det görs inte minst, vill jag påstå, i de
            områden där moderaterna styr. Stockholm och Stockholms län är
            ett bra exempel.
          </note>
          <note>
            Överläggningen var härmed avslutad.
          </note>
          <note>
            22 § Svar på interpellation 1999/2000:383 om det inomkommunala
            utjämningssystemet
          </note>
          <note>
            Anf. 144 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Lennart Hedquist har frågat mig vad regeringen avser
            göra med det förslag som avlämnades i september 1996 från utredningen
            om den kommunala självstyrelsens grundlagsskydd. Lennart Hedquist
            har vidare frågat mig när nuvarande utjämningssystem ska ersättas
            av ett nytt om grundlagen ej avses ändras. Slutligen har Lennart
            Hedquist frågat vad regeringen ämnar vidta för åtgärder för att
            ge alla kommuner fullt incitament till att bidra med ekonomisk
            tillväxt.
          </note>
          <note>
            I augusti 1995 tillsatte regeringen en parlamentarisk kommitté
            med uppgift att analysera innebörden av den kommunala självstyrelsen
            och beskattningsrätten och dess förhållande till grundlagsbestämmelserna.
            Enligt direktiven skulle kommittén, om den fann så behövligt,
            föreslå förtydliganden eller ändringar i grundlagsbestämmelserna.
            Kommittén redovisade sina förslag i september 1996 i betänkandet
          </note>
          <note>
            Den kommunala självstyrelsen och grundlagen (SOU
          </note>
          <note>
            1996:129). Ett av förslagen var att ett tillägg skulle göras
            i regeringsformen, vilket syftade till att ytterligare klargöra
            grundlagsenligheten i det kommunala utjämningssystem som börjat
            gälla år 1996. Kommittén uttalade därvid att det mot bakgrund
            av Lagrådets och riksdagens ställningstaganden får anses vara
            klarlagt att det utjämningssystem som beslutats kan förenas med
            regeringsformens bestämmelser. Betänkandet bereds fortfarande
            inom Justitiedepartementet.
          </note>
          <note>
            Finansutskottet skrev dessutom i sitt betänkande våren 1996 (1995/96:FiU10
            s. 146): "Mot bakgrund av att motionärerna tidigare fäst avgörande
            betydelse vid Lagrådets bedömning av dessa frågor vill finansutskottet
            erinra om att Lagrådet godtagit den gällande regleringen. Finansutskottet
            anser för sin del att systemets grundlagsenlighet är ställd utom
            allt tvivel." Finansutskottet skrev i sitt betänkande
          </note>
          <note>
            (1998/99:FiU25) för snart ett år sedan angående regeringens proposition
            Förändringar i utjämningssystemet för kommuner och landsting (prop.
            1998/99:89)
          </note>
          <note>
            att utskottet fortfarande gör samma bedömning.
          </note>
          <note>
            Mot denna bakgrund konstaterar jag att det inte kan anses råda
            någon tveksamhet om utjämningssystemets grundlagsenlighet. Jag
            avser därför inte vidta någon åtgärd för att ytterligare förtydliga
            grundlagsenligheten i det kommunala utjämningssystemet.
          </note>
          <note>
            Därmed anser jag mig ha besvarat Lennart Hedquists första fråga.
          </note>
          <note>
            Riksdagen beslutade i samband med behandlingen av propositionen
            Förändringar i utjämningssystemet för kommuner och landsting (prop.
            1998/99:89) att de grundläggande principerna för utjämningssystemet
            även fortsättningsvis ska gälla. På Lennart Hedquists andra fråga
            är svaret att regeringen inte heller i dagsläget har för avsikt
            att ersätta det nuvarande utjämningssystemet med ett nytt.
          </note>
          <note>
            Det är alltid en avvägning mellan långtgående utjämning och kommunernas
            och landstingens möjligheter att påverka sina skatteinkomster.
            Jag vill återigen nämna att riksdagen för knappt ett år sedan
            godkände utjämningssystemets grundläggande principer med en långtgående
            utjämning av skattekraft och strukturellt betingade kostnadsskillnader.
            Just nu arbetar två olika utredningar för fortsatt utredning kring
            utjämningssystemet. En expertgrupp
          </note>
          <note>
            (Fi 1999:10) har till uppgift att utreda möjligheterna att förenkla
            utjämningssystemet och en delegation
          </note>
          <note>
            (Fi 1999:11) ska utreda möjligheterna att vidareutveckla utjämningssystemet.
            Båda uppdragen ska avrapporteras senast den 30 november i år.
            Delegationen lämnade i februari en delrapport med bl.a. ett förslag
            till förändringar av inkomstutjämningen i syfte att eliminera
            de negativa marginaleffekter som finns i nuvarande system. Regeringen
            avser att lämna ett förslag om ändringar i inkomstutjämningen
            inom kort. Mot bakgrund av det anförda anser jag mig även ha besvarat
            Lennart Hedquists sista fråga.
          </note>
          <note type="speaker">
            Anf. 145 LENNART HEDQUIST (m):
          </note>
          <note>
            Fru talman! Jag tackar för svaret på min interpellation. Jag
            har ställt den mot bakgrund av en mycket allvarlig aspekt, som
            blir alltmer uppenbar för dem som tar del av effekterna av dagens
            inomkommunala utjämningssystem. Jag tänker då på dess tillväxtfientliga
            mekanismer. Då avser jag hur systemet behandlar tillväxt varhelst
            den förekommer.
          </note>
          <note>
            Gemensamt för alla kommuner med växande skattekraft är att den
            ökande skattekraften konfiskeras av utjämningssystemet till mellan
            95 och 103 %. För glesbygd och kommuner med minskande befolkning
            är det särskilt grymt. Intäkterna för kommunen minskar då med
            befolkningens antal, och några ökande intäkter på grund av högre
            skattekraft per invånare tillåter alltså inte utjämningssystemet.
          </note>
          <note>
            Här har socialdemokraternas ingenjörskonst utvecklat ett kommunsystem
            som effektivt försöker kväva tillväxt varhelst den förekommer.
          </note>
          <note>
            Bland det trettiotal kommuner som har haft en mer påtaglig relativ
            skattekraftstillväxt det senaste året befinner sig sådana som
            Malå, med en kraftig skattekraftstillväxt, Dorotea, Sorsele, Robertsfors,
          </note>
          <note>
            Nordanstig, Ockelbo, Leksand, Lysekil, Töreboda,
          </note>
          <note>
            Tjörn, Sölvesborg, Valdemarsvik och Östhammar. Då har jag bara
            nämnt de mest markanta. Jag har svårt att tro att de kommunerna
            tycker att det är riktigt att regeringen konfiskerar den tillväxten,
            som uppgår till mellan 400 och 1 000 kr per person.
          </note>
          <note>
            Jag är något överraskad av att statsrådet nu inte tar tillfället
            att svara på min fråga, vad regeringen ämnar vidta för åtgärder
            för att ge alla kommuner fullt incitament till ekonomisk tillväxt.
            Statsrådet svarar nämligen enbart med att hänvisa till kommande
            förslag, som vi båda vet bara handlar om den s.k. pomperipossaeffekten
            eller de s.k. negativa marginaleffekterna, som statsrådet kallar
            dem.
          </note>
          <note>
            Men jag tycker faktiskt att det är förhållandevis ointressant
            med den förändringen. Det är nämligen nästan lika illa att konfiskera
            95 % av en tillväxt som
          </note>
          <note>
            101 %. I de kommuner vi här talar om, glesbygdskommuner, industrikommuner,
            företagande kommuner, borde incitamentet vara att den relativa
            tillväxten av skattekraft helt får behållas. En sådan förändring
            kan ju ske inom ramen för en bibehållen hög utjämningsgrad. Det
            vi här talar om är själva förändringen av skattekraft. Det är
            där incitamentet bör ligga om staten vill uppmuntra till åtgärder
            som ger tillväxt ute i kommunerna.
          </note>
          <note>
            Min fråga måste då bli: Vad har statsrådet egentligen för invändningar
            mot att ge alla kommuner incitament? Det är det vi ska diskutera
            nu och inte huka bakom ett ganska menlöst förslag om att ta bort
            den i och för sig perversa pomperipossaeffekten.
          </note>
          <note>
            Fru talman! Sedan var det frågan om grundlagsenligheten i dagens
            utjämningssystem. Statsrådet gömmer sig bakom de egna partivännernas
            skrivning i riksdagsutskott och kommitté. Alla grundlagsexperter
            jag har talat med hävdar med bestämdhet att utjämningssystemet
            strider mot skrivningen i den svenska grundlagen. Det blir rundgång
            i argumenteringen när man hänvisar till de egna partivännernas
            uttalanden. Eftersom grundlagen inte har ändrats i enlighet med
            kommittéförslaget, är det faktiskt pinsamt för regeringen att
            man fortsätter att leva med ett utjämningssystem som strider mot
            lydelsen av den svenska regeringsformen. När vi nu ser effekterna
            av hela utjämningssystemets funktion borde det vara dags att enas
            om en förändring av utjämningssystemet.
          </note>
          <note type="speaker">
            Anf. 146 NILS FREDRIK AURELIUS (m):
          </note>
          <note>
            Fru talman! Påfallande för det kommunala utjämningssystem som
            tillämpas i Sverige är, som sagt, att all tillväxt konfiskeras.
            Detta gäller såväl för kommuner med god ekonomi som för kommuner
            med en mycket dålig ekonomi. Två exempel från Småland illustrerar
            detta förhållande tydligt. I Gnosjö, som ofta skildras som en
            föredömlig kommun när det gäller företagande och sysselsättning,
            var den relativa ökningen av skattekraften 2,1 % år 1998. De 5,3
          </note>
          <note>
            miljoner denna ökning genererade konfiskerades av utjämningssystemet,
            vilket motsvarade 520 kr per person. En kommun som det går bra
            för straffas och får inte behålla tillväxten. Detta är en sida
            av systemet.
          </note>
          <note>
            Minst lika intressant är emellertid att en kommun som lever under
            svåra förhållanden men får en förbättrad skattekraft ett år drabbas
            av samma konfiskation. Detta visar exemplet Högsby i Kalmar län,
            i
          </note>
          <note>
            Småland. Högsby hade en relativ ökning av skattekraften på 1,2
            %, eller 1,9 miljoner. Ökningen, som motsvarar 300 kr per invånare,
            fick kommunen inte behålla någonting av.
          </note>
          <note>
            Nu hör det till saken att Högsby är en kommun med betydande problem.
            Invånarantalet minskar regelmässigt med ungefär 150 personer per
            år och är nu nere på ungefär 6 500. Det är alltså en ganska liten
            kommun. Just utflyttningen kan kanske förklara den höjda skattekraften
            tillfälligt om man tänker sig att arbetslösa flyttat ut och fått
            jobb i en tillväxtregion nu under den goda konjunkturen.
          </note>
          <note>
            Detta kan förstås vara positivt för dem som får arbete, men det
            innebär också att kommunens intäkter minskar framöver och att
            landsbygden avfolkas. Till saken hör att exemplet Högsby, som
            har många paralleller, har infrastrukturella problem, bl.a. med
            vattenkvaliteten i en del av kommunen, vilket lokalpressen skriver
            mycket om. Nödvändiga investeringar måste bäras av ett allt mindre
            antal kommunmedborgare. Kommunalskatten är 33 kr och 44 öre.
          </note>
          <note>
            Bakgrunden till kommunens problem är att den allmänna avfolkningen
            av landsbygden förstärkts av en strukturell kris för trävaruindustri
            och inte minst sågverk. Tidigare har trähusindustrin mer eller
            mindre eliminerats. Så ser det ut i exemplet Högsby.
          </note>
          <note>
            Min fråga till statsrådet måste bli om han utifrån bl.a. fallet
            Högsby, som jag här har antytt, anser att vi har ett väl fungerande
            skatteutjämningssystem. Hur vill han förklara för invånarna i
            Högsby att de inte får behålla någonting av den höjda skattekraften?
          </note>
          <note type="speaker">
            Anf. 147 ANDERS SJÖLUND (m):
          </note>
          <note>
            Fru talman! Lönar det sig att anstränga sig? Lönar det sig att
            studera vidare? Lönar det sig att arbeta mera? Svaret på frågorna
            måste bli nej eller möjligtvis på sin höjd kanske.
          </note>
          <note>
            Det inomkommunala utjämningssystemet påminner tyvärr starkt om
            andra sektorer och politikerområden i Sverige. Den som i dag arbetar
            mindre än halvtid tvingas inte sällan uppbära olika stöd för sin
            försörjning. För den som vill förbättra sin ekonomiska situation
            och gå upp i arbetstid inträffar det absurda att det inte lönar
            sig. Den högre lönen äts snabbt upp av högre skatt och lägre bidrag.
            Nettot för ansträngningen blir negativt eller mycket obetydligt.
          </note>
          <note>
            För den som i dag står utan arbete och lever på akassa fungerar
            systemet på samma sätt. Den ekonomiska skillnaden mellan att få
            ett arbete och att fortsätta leva på a-kassa är mycket liten när
            resekostnad, lunch, avgifter osv. läggs till.
          </note>
          <note>
            Sverige ligger på 18:e plats när det gäller antalet akademiker
            i åldersgruppen 24-35 år. Självklart påverkar den låga utbildningspremien
            det faktumet.
          </note>
          <note>
            Skillnaden i livsinkomst mellan akademiker och ickeakademiker
            är obetydlig.
          </note>
          <note>
            Fru talman! Sammanfattningsvis lönar det sig väldigt dåligt för
            vanliga människor i Sverige att anstränga sig och försöka förbättra
            sin situation. På samma sätt fungerar den inomkommunala skatteutjämningen.
            Framåtsyftande kommunpolitiker tillsammans med lokala näringslivet
            arbetar hårt för att skaffa fram nya arbetstillfällen och att
            ordna servicen så att kommunen blir attraktiv.
          </note>
          <note>
            De kommuner som jag själv känner bäst till i mitt hemlän Västerbotten
            utgör inget undantag. Strävan efter att öka skattekraften är påtaglig,
            och jag förstår de kommunalråd och kommunmänniskor i de kommuner
            som Lennart Hedquist har räknat upp. Malå är ett lysande exempel.
            Sorsele är en liten kommun med färre än 4 000 invånare. Där finns
            Dorotea och Robertsfors och många andra.
          </note>
          <note>
            Alla dessa små kommuner inser att den merintäkt som skattekraftens
            positiva utveckling innebär inte tillfaller den egna kommunen
            utan tillfaller någon annan. Kommun ställs mot kommun. Vinnare
            ställs mot förlorare. För små kommuner med några tusen invånare
            innebär några miljoner till i ny skatteintäkt inte bara möjlighet
            till förbättrad service utan kanske, ännu viktigare, en positiv
            signal, en mental injektion, för hårt prövade kommuner med sviktande
            befolkningstal: "Vi kan själva. Här kan vi bo. Vi är på gång."
            Signalen blir tvärtom: "Bry er inte. Ansträng er inte. Det spelar
            ändå ingen roll."
          </note>
          <note>
            Jag menar att det här är ett perverst system som helt tar bort
            incitamentet för ansträngning. T.o.m. det socialdemokratiska kommunalrådet
            i Vännäs kommun utanför Umeå är så frustrerad över systemet att
            han känner sig föranlåten att skylla på oss moderater.
          </note>
          <note>
            Det vore därför bra om statsrådet kunde undervisa kommunalrådet
            i Vännäs att vi inte stöder ett system som inte ger kommunerna
            utdelning om skattekraften ökar.
          </note>
          <note>
            I min egen hemstad Umeå kommer umeborna att nästa år, 2001, betala
            netto till systemet 165 miljoner kronor. Det motsvarar 1 kr och
            37 öre av kommunalskatten. Vi har 32 kr och 70 öre i kommunalskatt.
          </note>
          <note>
            Den är redan tillräckligt hög. I juni träffas vi i kommunfullmäktige
            för att fastställa direktiven för dels våra egna lokala åtaganden,
            dels för att under tvång skicka pengar till andra kommuner. Det
            är ett faktum som de flesta inte känner till, men det kommer vi
            att tydligt tala om. Det är för mig, fru talman, fullständigt
            obegripligt att anse att detta är förenligt med grundlagens bestämmelser
            om kommunernas beskattningsrätt.
          </note>
          <note type="speaker">
            Anf. 148 JEPPE JOHNSSON (m):
          </note>
          <note>
            Fru talman! Som statsrådet Lövdén känner till kommer jag från
            Blekinge. Min hemkommun är Sölvesborg. Vi har ungefär 16 500 invånare.
          </note>
          <note>
            Sölvesborgs kommun har, till skillnad från övriga
          </note>
          <note>
            Blekinge, under ganska lång tid faktiskt haft en svag befolkningsökning,
            även om vi under den sista tiden har minskat något. Jag kan sälla
            mig till vad Anders
          </note>
          <note>
            Sjölund har berättat, nämligen att det kan vara absurt för en
            kommun som lyckas. Jag tror att det kan vara nyttigt för statsrådet
            Lövdén att få lite vittnesmål om verkligheten i landets olika
            delar.
          </note>
          <note>
            Mellan 1998 och 1999 ökade min kommun sin skattekraft från 90,7
            % till 92 %, dvs. med 1,3 %.
          </note>
          <note>
            Med dagens skatteutjämningssystem straffas min kommun med att
            5,2 miljoner dras in. Det innebär
          </note>
          <note>
            320 kr mindre per invånare och ca 35 öre på kommunalskatten,
            som efter långt socialdemokratiskt styre redan är mycket hög,
            eller ca 20 personer inom äldreomsorgen eller som personliga assistenter
            inom skola och barnomsorg, vilket skulle ha stor betydelse i vår
            lilla kommun.
          </note>
          <note>
            Dagens system får i många fall konsekvensen att de kommuner som
            aktivt arbetar för att öka sysselsättningen, och lyckas, som aktivt
            arbetar för att skapa ett attraktivt boende i kommunen och på
            så sätt få ökad skattekraft, straffas med ekonomiska indragningar
            från staten.
          </note>
          <note>
            Fru talman! Jag sitter fortfarande, som många andra i riksdagen,
            i kommunfullmäktige - i detta fall
          </note>
          <note>
            Sölvesborg. Jag skulle vilja ställa ett par frågor till statsrådet
            Lars-Erik Lövdén och samtidigt be om ett par råd att ta med hem
            till min hemkommun.
          </note>
          <note>
            Jag anser, i likhet med Lennart Hedquist, att nuvarande system
            faktiskt är tillväxtfientligt. Det lönar sig inte riktigt för
            en kommun att vara duktig.
          </note>
          <note>
            Mina två frågor till Lars-Erik Lövdén är: Anser
          </note>
          <note>
            Lars-Erik Lövdén att vi i Sölvesborgs kommun ska fortsätta med
            att försöka öka antalet arbetstillfällen i vår kommun? Anser Lars-Erik
            Lövdén att vi ska fortsätta att aktivt jobba för att få fram ytterligare
            attraktiva bostadsområden i kommunen, för att öka inflyttningen
            och för att våra invånare ska välja att fortsätta att bo i vår
            kommun? Nuvarande system uppmanar verkligen inte till detta. När
            man eventuellt lyckas med de här åtgärderna straffas man med indragna
            pengar.
          </note>
          <note type="speaker">
            Anf. 149 ANNE-KATRINE DUNKER (m):
          </note>
          <note>
            Fru talman! Lennart Hedquist har i sin interpellation om det
            inomkommunala utjämningssystemet bl.a. tagit upp hur systemet
            i realiteten slår mot många av våra kommuner och framför allt
            många av våra små kommuner, som under ett antal år slitit med
            att försöka få budgeten att gå ihop, trots att befolkningsunderlaget
            minskat och att man långtifrån uppnått full sysselsättning. Det
            är en ekvation som inte är helt lätt att få att gå ihop.
          </note>
          <note>
            Själv kommer jag från Gävleborgs län, ett av de s.k. skogslänen,
            där flera av kommunerna borde få och inte ge i systemet, men där
            det blivit tvärtom.
          </note>
          <note>
            I Sandviken, där jag bor, har skattekraftsökningen varit så pass
            stor som 2,2 %, eller 540 kr per person.
          </note>
          <note>
            På grund av befolkningsminskningen och att vårt företag Sandvik
            går bra i högkonjunkturen har alltså vår skattekraft ökat. Trots
            att arbetslösheten under samma tid ökat något förlorar alltså
            Sandviken drygt
          </note>
          <note>
            20 miljoner i utjämningskarusellen, vilket bl.a. kommer att innebära
            att kommunen tvingas säga upp personal.
          </note>
          <note>
            Detta ger inga incitament för en fortsatt satsning på att förhindra
            utflyttning och skapa bättre balans i en kommunal ekonomi. Ju
            större minskningen av invånarantalet är, desto större blir dessutom
            bördan på resterande skattebetalare.
          </note>
          <note>
            En annan kommun med liknande mönster som
          </note>
          <note>
            Sandviken är Trollhättan, som förlorar ungefär lika mycket som
            Sandviken.
          </note>
          <note>
            Andra kommuner i mitt hemlän som också är förlorare i utjämningssystemet
            och får ge i stället för att få är Nordanstig och Ockelbo. Nordanstig
            förlorar nästan 4 miljoner, eller 340 kr per person, och Ockelbo
            395 kr per person. Nordanstig är en liten kommun, som verkligen
            behöver alla sina skattemedel, för att få en liten ort med stor
            utflyttning och traditionellt jord- och skogsbruk att hålla näsan
            över vattenytan.
          </note>
          <note>
            Vad har statsrådet Lövdén tänkt göra för att redan nu dämpa effekterna
            av systemet? Jag vet att statsrådet för inte så länge sedan besökte
            länet, så statsrådet är säkert väl informerad om de problem som
            finns.
          </note>
          <note>
            Statsrådet har också sagt att det inte går att få rättvisa i
            alla kommuner. Det må så vara att man inte kan uppnå millimeterrättvisa,
            men är det lämpligt att införa ett system som innebär att man
            gör tvärtemot
          </note>
          <note>
            Robin Hood och tar från de fattiga? Anser inte statsrådet att
            kommunerna hellre bör få utnyttja sin egen skattekraft och att
            det skapar fighteranda, i stället för tvärtom, en uppgivenhet
            hos alla dem som försöker råda bot på de ekonomiska problem som
            vi har i våra kommuner? Det är definitivt inget incitament för
            att öka tillväxten - något som vi behöver i synnerhet i många
            av våra glesbygdskommuner.
          </note>
          <note>
            Anf. 150 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Vi har haft den här debatten vid upprepade tillfällen,
            och jag tar den gärna en gång till.
          </note>
          <note>
            Jag ska göra ett försök att bemöta interpellanten och övriga
            frågeställare.
          </note>
          <note>
            Jag börjar med grundlagsenligheten. Här har Lagrådet vid två
            tillfällen slagit fast att utjämningssystemet är förenligt med
            grundlagsbestämmelserna.
          </note>
          <note>
            Lennart Hedquist påstår att det är bara socialdemokratiska sympatisörer,
            eller hur han uttryckte sig. Det är möjligt att majoriteten i
            finansutskottet är socialdemokrater, men Lagrådet kan man knappast
            beskylla för att bara vara socialdemokratiska sympatisörer.
          </note>
          <note>
            Vid två tillfällen har Lagrådet slagit fast grundlagsenligheten
            i det utjämningssystem som vi har. Till det kommer att både Högsta
            domstolen och Regeringsrätten har avvisat de klagomål som har
            kommit från ett antal kommuner om utjämningssystemets förenlighet
            med grundlagsbestämmelserna.
          </note>
          <note>
            Jag anser att det står utom allt tvivel att det utjämningssystem
            som riksdagen så sent som för ett år sedan antog är förenligt
            med den svenska grundlagen.
          </note>
          <note>
            Det är därför jag inte ser något motiv för att göra ett förtydligande
            i grundlagsbestämmelserna eller ändra systemet av den anledningen.
          </note>
          <note>
            Så till huvudfrågan för debatten, om det finns incitament för
            tillväxt i det nuvarande systemet. Jag vill hävda att det alltid
            finns incitament för tillväxt. Jag tycker att Jeppe Johnsson som
            fullmäktigeledamot i
          </note>
          <note>
            Sölvesborg själv ska svara på sina frågeställningar.
          </note>
          <note>
            Jag tror att han svarar ja på bägge de frågor som han ställde
            till mig.
          </note>
          <note>
            Kommunalpolitiker vill se en utveckling av sin kommun och driver
            naturligtvis på för att få fler företag till orten, för att minska
            arbetslösheten och för att minska de sociala kostnaderna i kommunen.
            Oavsett vilket politiskt parti man tillhör besjälas man som kommunalpolitiker
            av den ambitionen. Jag tror inte att jag har mött en enda kommunalpolitiker
            i det här landet som har haft en annan ambition, nämligen att
            slå sig till ro och se en stagnation i den egna kommunen.
          </note>
          <note>
            Det är inte det som är det huvudsakliga problemet i dag, utan
            det är ju att vi har en utomordentligt ojämnt fördelad tillväxt
            i Sverige. Det växer så det knakar i vissa delar av landet, medan
            andra delar fortfarande sitter fast i tumskruven, med svårigheter
            att hävda sig. De svårigheterna hänger ju samman med att jobben
            etableras i starka tillväxtcentrum knutna till högskoleorterna
            och kring storstäderna.
          </note>
          <note>
            Det är en särskild problematik, som måste lösas med särskilda
            insatser.
          </note>
          <note>
            Tillväxten är ojämnt fördelad, och det växer starkt i vissa delar
            av landet. Då måste vi på ett rättvist sätt fördela den tillväxten
            över landet, så att alla kommuner och landsting kommer i åtnjutande
            av det växande skatteunderlaget. Det är solidaritet, och det är
            det utjämningssystemet handlar om.
          </note>
          <note>
            Även om den här debatten visar något annat - det är moderata
            företrädare som sitter här - upplever jag när jag reser i landet
            en utbredd acceptans för utjämningssystemet, med dess fel och
            brister. För grunderna för utjämningssystemet finns det en utbredd
            acceptans. Det är inte för inte som Svenska Kommunförbundet i
            sitt remissvar enigt tillstyrkte utredningens förslag.
          </note>
          <note>
            Det handlar om att tillväxten är ojämnt fördelad och att det
            växer så det knakar i vissa delar av landet.
          </note>
          <note>
            Men det är hela landets ansträngningar som skapar den tillväxten,
            och då måste också hela landet, alla kommuner och landsting, få
            del av tillväxten.
          </note>
          <note type="speaker">
            Anf. 151 LENNART HEDQUIST (m):
          </note>
          <note>
            Fru talman! Jag tror att jag måste berätta för Lars-
          </note>
          <note>
            Erik Lövdén hur utjämningssystemet de facto fungerar, när han
            talar om att det växer så det knakar i högskoleorter och i vissa
            kommuner i landet. Ja, det växer så det knakar befolkningsmässigt.
            Om man tar
          </note>
          <note>
            Uppsala och Lund som exempel, och även Umeå, blir det fler invånare
            där. Det blir positivt för de berörda kommunerna. Men skattekraften
            per invånare växer inte. Däremot växer skattekraften per invånare
            i
          </note>
          <note>
            Malå, Dorotea, Sandviken, Trollhättan och Valdemarsvik. Jag kan
            räkna upp en mängd andra kommuner också. Vad händer med den tillväxten
            i kommuner med minskande befolkning? Jo, den konfiskeras av utjämningssystemet.
          </note>
          <note>
            Det leder till att vi i dag har ett inomkommunalt utjämningssystem
            som är oerhört grymt mot många olika kommuner i olika delar av
            landet. Jag tror att den här effekten är helt förbisedd. Den är
            en del av det perversa inomkommunala utjämningssystemet.
          </note>
          <note>
            När jag själv var kommunstyrelseordförande i
          </note>
          <note>
            Uppsala var det väldigt viktigt att följa den egna skattekraften.
            Man visste att om man tittade på den visste man också vilka skatteinkomster
            man hade att räkna med det kommande året.
          </note>
          <note>
            Så kan inte en kommunstyrelseordförande agera i dag. Vad som
            är betydelsefullt är skattekraften i hela landet och hur den slår.
            Därför är det ointressant för kommunstyrelseordföranden i Malå
            hur den egna skattekraften har utvecklats.
          </note>
          <note>
            Det systemet är på lång sikt felaktigt och ger felaktiga incitament.
            Sedan kan Lars-Erik Lövdén säga att incitamentet är att den egna
            kommunen ska utvecklas på ett bra sätt. Så ser de flesta kommunalt
            förtroendevalda naturligtvis också saken. Men det blir en orimlighet
            om den tillväxt som man lyckats åstadkomma i en kommun beskattas
            till närmare 100 %.
          </note>
          <note>
            Jag tror att det inte skiljer sig så mycket från hur man kan
            se på en individ. Vi betraktar en marginalskatt för en individ
            som skadlig redan när den kryper över 50 %. Det är klart att en
            marginalskatt när det gäller tillväxt i en kommun på 95-98 % inte
            är en rimlig signal till de förtroendevalda.
          </note>
          <note>
            Lars-Erik Lövdén märker själv de kommunalmän som stiger in i
            Rosenbad och säger att de inte klarar av bostadsbyggandet, eller
            kommunstyrelseordföranden i Oxelösund som vill ha ett tak för
            hur utjämningssystemet ska kunna slå. Den socialdemokratiska kommunstyrelseordföranden
            Sören Andersson i Håbo har upprepade gånger varit i Rosenbad och
            försökt undervisa regeringen i hur utjämningssystemet slår för
            en enskild i det fallet befolkningsmässigt växande kommun.
          </note>
          <note>
            Jag tror att det är dags för regeringen att ta sig en ordentlig
            funderare på utjämningsystemets långsiktiga effekter innan det
            är för sent. Har man ett system som kväver tillväxt kan man inte
            räkna med att få tillväxt.
          </note>
          <note type="speaker">
            Anf. 152 ANNE-KATRINE DUNKER (m):
          </note>
          <note>
            Fru talman! Det finns incitament, statsrådet. Jag skulle tro
            att de allra flesta, om inte alla, kommunalråd runtom i vårt land
            både i kommuner som har en stor tillväxt och i kommuner som har
            en lite mindre tillväxt jobbar för en ökad tillväxt, för det är
            någonting som alla vill ha. Men när det slår så snett som det
            gör i många kommuner, som vi här har vittnat om -
          </note>
          <note>
            det är faktiskt rena siffror som vi har tagit fram som det finns
            bevis för - är det inte omöjligt att människorna i dessa kommuner
            någon gång tröttnar. Man har ju stora problem i dessa kommuner,
            och man har också haft det tidigare.
          </note>
          <note>
            Statsrådet sade också att man måste fördela på ett rättvist sätt.
            Men är det rättvist att Nordanstig, som precis har näsan över
            vattnet, ska vara med och betala till andra kommuner? De klarar
            sig inte själv i dag.
          </note>
          <note>
            De har jätteproblem i den kommunen. Är det då rättvist att man
            ska ta ifrån dem, för att de i nästa steg ska behöva hamna hos
            kommunakuten för att få hjälp? Så illa är det.
          </note>
          <note>
            Statsrådet sade att Kommunförbundet tillstyrkte det hela. Men
            kommunalrådet i min hemkommun uttryckte när detta system skulle
            införas att han inte ens trodde att regeringen skulle sätta i
            gång detta system därför att det inte skulle vara bra.
          </note>
          <note>
            Jag undrar om inte statsrådet måste ta sig en funderare och se
            till att regeringen gör något åt detta system, och det redan nu.
          </note>
          <note type="speaker">
            Anf. 153 NILS FREDRIK AURELIUS (m):
          </note>
          <note>
            Fru talman! Statsrådet talade mycket om den ojämnt fördelade
            tillväxten, som skulle motivera att en tillväxtökning i en kommun
            ska konfiskeras och fördelas. Jag kan möjligen följa resonemanget
            något i några fall - åtminstone kan jag begripa vad statsrådet
            menar när det gäller vissa starka tillväxtområden.
          </note>
          <note>
            Men nu tog jag som ett exempel bland många kommunen Högsby, som
            har ett utomordentligt svårt läge i alla avseenden, som har många
            strukturella problem att brottas med och som har en stor befolkningsminskning
            år från år - en befolkningsminskning som i ett visst konjunkturläge
            kan ge ökad skattekraft, fast sannolikt tillfälligt. Det är tydligen
            så att den kommunen ska förlora den ökning den har fått av tillväxten
            - vi kan säga att ökningen konfiskeras, om vi tillåter oss att
            använda detta starka uttryck som har en viss täckning i verkligheten
            - för att pengarna rättvist ska fördelas till någon annan kommun.
            Är det verkligen ett fungerande moraliskt och principiellt hållbart
            inomkommunalt skatteutjämningssystem?
          </note>
          <note>
            Jag lägger märke till att statsrådet i svaret på Lennart Hedquists
            interpellation rent ut talar om att det inte finns några planer
            på att i dagsläget ersätta det nuvarande utjämningssystemet med
            ett nytt. Möjligen, framgår det lite längre ned i det skriftliga
            svaret, kan man vidareutveckla utjämningssystemet. Det finns en
            antydan om att s.k. pomperipossaeffekter -
          </note>
          <note>
            ett ord som dock inte nämns direkt - kan vara ett problem. Då
            syftar man på mycket välmående kommuner som får en stark tillväxtökning.
          </note>
          <note>
            Men det verkar som om statsrådet inte har lagt märke till att
            det är kommuner med mycket stora problem som drabbas av det sätt
            som detta inomkommunala skatteutjämningssystem är konstruerat
            på.
          </note>
          <note type="speaker">
            Anf. 154 JEPPE JOHNSSON (m):
          </note>
          <note>
            Fru talman! Jag håller naturligtvis med Lars-Erik
          </note>
          <note>
            Lövdén om att det stora flertalet kommunalmän vill utveckla sin
            kommun och arbetar för sin kommuns bästa. Men om man lyckas åstadkomma
            tillväxt i kommunerna är det i många fall förenat med kostnader
            för kommunen, t.ex. för bostadsbyggande. Då vill jag upprepa frågan:
            Är det rimligt och riktigt att goda och lyckade insatser i en
            kommun ska belönas med konfiskation?
          </note>
          <note>
            Anf. 155 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Jag reagerar väldigt starkt när Jeppe
          </note>
          <note>
            Johnsson säger konfiskation. Det handlar inte om det.
          </note>
          <note>
            Det handlar om att tillväxten i skatteunderlaget ska vara jämnt
            fördelad över landet och att alla kommuner ska vara garanterade
            - nu när vi också undanröjer den negativa marginaleffekten - minst
            den genomsnittliga skatteunderlagstillväxten i landet. Jag tycker
            att det är ett ganska rättvist system.
          </note>
          <note>
            En kommun som har stora utflyttningsproblem, vikande befolkningsunderlag
            och en svag skattekraft, varifrån ungdomar flyttar till tillväxtcentrum,
            har varit med och bekostat utbildningen för de grupper som flyttar
            in till tillväxtområdena och genererar tillväxt för skatteunderlaget
            där. Jag tycker att det är rättvist att alla landets kommuner
            och landsting får vara med om att dela den inkomst som genereras
            via den ökade tillväxten av skatteunderlaget.
          </note>
          <note>
            Nu när vi undanröjer den negativa marginaleffekten får alla garanterat
            minst den genomsnittliga skatteunderlagstillväxten i landet.
          </note>
          <note>
            Det går att ta ett exempel från Stockholm. Ni har tagit exempel
            från andra håll. Vi tar ett slående exempel från Stockholm. Om
            vi inte hade haft utjämningssystemet hade man behövt ha en kommunalskatt
            i Botkyrka kommun på 40 kr för att kunna bedriva samma service
            som det hade kostat 20 kr i kommunalskatt i Danderyds kommun att
            bedriva. Det är effekterna av utjämningssystemet. Jag tror inte
            att någon här tycker att det vore rimligt att inte ha ett utjämningssystem
            som tar hänsyn till faktorer som stora skillnader i skattekraft
            mellan kommunerna.
          </note>
          <note>
            Sedan tycker jag också att det är lite slående att det är moderater
            som står i talarstolen och argumenterar om utjämningssystemet.
            Jag tycker att ni ska gå hem till era kommuner och berätta om
            innehållet i den moderata vårmotionen, där ni lägger er på 15
          </note>
          <note>
            miljarder mindre i generella statsbidrag än vad regeringen gör
            i sin vårproposition. Gå hem och tala om det för era kommuninvånare
            och landstingsinvånare.
          </note>
          <note>
            Gå hem, Jeppe Johnsson, och säg att ert nej till vårdmiljarderna
            innebär 104 miljoner kronor mindre till
          </note>
          <note>
            Blekinge läns landsting, men att ni står för det. Gå hem och
            tala om det, Jeppe Johnsson.
          </note>
          <note type="speaker">
            Anf. 156 LENNART HEDQUIST (m):
          </note>
          <note>
            Fru talman! Det är kanske i stället anledning att säga till statsrådet
            Lövdén att han ska gå hem och läsa på det moderata förslaget,
            eftersom det är någonting helt annorlunda än det som han nu talar
            om och för till protokollet.
          </note>
          <note>
            Men låt oss återgå till just utjämningssystemet och dess effekter,
            enligt det moderata förslaget! Vi har inte sagt att man skulle
            ha en sämre utveckling i någon kommun än det som är den genomsnittliga
            skattekraftstillväxten. Den kan man garantera alla kommuner. Om
            alla kommuner som får en ökning av skattekraften får behålla den
            blir det däremot en kostnad som motsvarar ungefär 70 kr per invånare
            i det generella statsbidragssystemet. Det är ingen tvekan om att
            det är värt det för att man ska kunna ge det incitamentet till
            Malå, Sorsele, Dorotea, Gnosjö,
          </note>
          <note>
            Sölvesborg eller de kommuner som nu har haft en ökande skattekraft.
          </note>
          <note>
            Det är symtomatiskt att Lars-Erik Lövdén säger att det finns
            kommuner i landet som har varit med och finansierat utbildning
            och som sedan får se sina ungdomar flytta till någon annan ort.
            Man kan ta
          </note>
          <note>
            Högsby eller Malå, som säkert är i precis den situationen, som
            exempel. De tappar folk, men samtidigt får de en ökande skattekraft,
            kanske på grund av att den kvarvarande befolkningen tjänar bra.
            Det kanske flyttar in något företag som har tvåskift, och förvärvsfrekvensen
            ökar. Den skattekraftstillväxten tar utjämningssystemet hand om.
          </note>
          <note>
            Vi har ju visat med vår undersökning att det är vanliga svenska
            kommuner, ofta med minskande befolkning, som har fått en ökande
            skattekraft, och det är den skattekraften som det här utjämningssystemet
            konfiskerar. Detta är orättfärdigt.
          </note>
          <note>
            Anf. 157 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Vi ska kanske inte tvista om de där försvarspengarna.
            Men jag konstaterade att när ni hade er presskonferens sade en
            av era riksdagsledamöter, Leif Carlson, att man inte ska stoppa
            in bra pengar i en dålig maskin. Det var motivet till att man
            avslog förslaget om att de där försvarspengarna skulle gå till
            vård och omsorg.
          </note>
          <note>
            Det handlar ändå om att Jeppe Johnsson måste gå hem och förklara
            för sina väljare i Blekinge varför det ska vara 104 miljoner kronor
            mindre under den här perioden till Blekinge läns landsting. Det
            går möjligen för Jeppe Johnsson att säga att man ska klara av
            det här via effektiviseringar och privatiseringar, men det är
            inte säkert att det biter på väljarkåren i Blekinge.
          </note>
          <note>
            Vi kan leda in debatten om utjämningssystemet i ganska vida termer.
            Det är klart att det finns brister i ett eller annat avseende
            i utjämningssystemet. Vi håller ju också på att gå igenom de olika
            faktorerna i utjämningssystemet. Men det finns ett förbisett faktum.
            Utjämningssystemet diskuteras oftast inte som en helhet. Utjämningssystemet
            är inte bara inkomstutjämningen och kostnadsutjämningen, utan
            det är faktiskt också de generella statsbidragen. Det är ett paket
            där det här hör ihop.
          </note>
          <note>
            När vi en gång gick över från specialdestinerade statsbidrag
            var det ju nödvändigt att införa ett utjämningssystem parallellt.
            Generella statsbidrag, inkomstutjämning och kostnadsutjämning
            hänger alltså ihop. Om man ser det på det sättet kan det också
            medges att de kommuner som har en väldigt stark befolkningsutflyttning
            får problem till följd av att generella statsbidrag trappas av
            ganska hastigt. Intäkterna minskar till den enskilda kommunen
            när befolkningsunderlaget minskar. Det blir ganska svåra omställningsproblem
            för en del av de kommunerna.
          </note>
          <note>
            Överläggningen var härmed avslutad.
          </note>
          <note>
            23 § Svar på interpellation 1999/2000:399 om missbruk av blockuthyrning
          </note>
          <note>
            Anf. 158 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Anders Ygeman har tagit upp vissa frågor om blockuthyrning
            av hyreslägenheter.
          </note>
          <note>
            Hyreslagen utgår från att ett hyresavtal normalt omfattar en
            lägenhet. Det förekommer dock att en hyresgäst hyr ett eller flera
            bostadshus eller flera bostadslägenheter i olika hus för att sedan
            hyra ut lägenheterna i andra hand. Detta kallas blockuthyrning.
            Förstahandshyresgästen är många gånger ett företag som hyr ut
            till sina anställda. Det rör sig alltså oftast om ett kommersiellt
            mellanhavande mellan fastighetsägaren och förstahandshyresgästen.
          </note>
          <note>
            Om ett hyresavtal omfattar minst tre bostadslägenheter som förstahandshyresgästen
            ska hyra ut i andra hand tillåter hyreslagen hyresvärden och förstahandshyresgästen
            att avtala om förbehåll som strider mot hyreslagens regler. Förbehållen
            får dock inte strida mot de regler som gäller för lokaler med
            undantag för hyressättning och besittningsskydd vid förlängning
            av hyresavtal. Förbehåll ska normalt godkännas av hyresnämnden.
            Hyresnämndens prövning ska främst avse om det föreligger ett seriöst
            behov av blockuthyrning. Seriöst behov kan enligt lagens förarbeten
            vara exempelvis att man ska tillgodose en läroanstalts behov av
            studentbostäder eller en arbetsgivares behov av personalbostäder.
          </note>
          <note>
            När det gäller villkoren mellan förstahandshyresgästen och andrahandshyresgästerna
            gäller flertalet av hyreslagens tvingande regler. Här gäller t.ex.,
            i fråga om hyressättning, det s.k. bruksvärdessystemet. Andrahandshyresgästens
            ställning är ändå i viss mån osäker, eftersom han eller hon inte
            har något direkt besittningsskydd gentemot fastighetsägaren. En
            överenskommelse mellan fastighetsägaren och förstahandshyresgästen
            om hyresförhållandets upphörande medför därför att andrahandshyresgästen
            blir av med sin lägenhet. Än mera betydelsefullt är förmodligen
            att som hyreslagens regler i dag är utformade saknar andrahandshyresgästerna
            helt besittningsskydd i förhållande till sin hyresvärd, dvs. förstahandshyresgästen,
            om hyresförhållandet upphör innan det varat längre än två år i
            följd.
          </note>
          <note>
            Anders Ygeman har frågat mig om jag avser att vidta åtgärder
            för att hävda hyreslagen och hyressättning enligt bruksvärdessystemet
            vid uthyrning för tillfälligt boende.
          </note>
          <note>
            När det gäller hyressättningen i relationen mellan förstahandshyresgästen
            och andrahandshyresgästen är reglerna i och för sig väl avpassade.
            Som jag tidigare nämnt gäller bruksvärdessystemet fullt ut i relationen
            mellan dem. De boende kan alltså i princip begära att hyresnämnden
            prövar om hyran är skälig. Jag är medveten om att en sådan prövning
            sällan begärs. En anledning till detta kan vara andrahandshyresgästernas
            bristfälliga besittningsskydd. I den delen förefaller därför en
            lagändring motiverad.
          </note>
          <note>
            Besittningsskyddet för blockhyresgäster vid blockuthyrning är
            emellertid redan uppmärksammat av 1997 års hyreslagstiftningsutredning.
            Utredningen har i uppdrag att pröva om det är lämpligt att en
            hyresgäst som hyr en bostadslägenhet i andra hand genom blockuthyrning
            i förhållande till sin hyresvärd omfattas av reglerna om besittningsskydd
            i samma omfattning som en hyresgäst som hyr direkt av fastighetsägaren.
            Utredningen ska i denna del redovisa sitt uppdrag den 31 augusti
            i år.
          </note>
          <note>
            Den svaghet som kan finnas i systemet, nämligen ett bristfälligt
            besittningsskydd för andrahandshyresgästen, är alltså redan föremål
            för överväganden. Jag ser därför i dagsläget inte anledning att
            vidta några ytterligare åtgärder för att hävda hyreslagen och
            hyressättning enligt bruksvärdessystemet.
          </note>
          <note>
            Anders Ygeman har vidare frågat mig om jag är beredd att vidta
            några åtgärder för att stävja missbruk av reglerna om blockuthyrning.
            Vad jag har förstått förekommer blockuthyrning i dagsläget i ett
            begränsat antal fall. Som Anders Ygeman påtalat finns exempel
            på att uthyrning sker i flera led, dvs. att förstahandshyresgästen
            hyr ut till ett företag som i sin tur hyr ut till anställda. Även
            i dessa fall erbjuder dock regelverket ett skydd både genom hyresnämndens
            prövning och bruksvärdessystemets tillämplighet. Jag är i dagsläget
            inte beredd att ta initiativ till några åtgärder utöver dem som
            Hyreslagstiftningsutredningens förslag kan ge upphov till.
          </note>
          <note>
            Anders Ygeman har slutligen tagit upp frågan om hyresnämnderna
            bör åläggas att i ärenden om blockuthyrning inhämta yttrande från
            kommunen och hyresgästorganisationerna för att få en mer allsidig
            bild av behovet av blockuthyrning. Hyresnämndens prövning tar
            i dag i första hand sikte på relationen mellan hyresvärden och
            förstahandshyresgästen.
          </note>
          <note>
            Nämnden tittar över huvud taget inte på vilka villkor som ska
            gälla i nästa led. Jag är mot den bakgrunden inte övertygad om
            att yttranden från kommuner eller hyresgästorganisationer skulle
            tillföra så mycket. Det finns visserligen anledning att vara uppmärksam
            på utvecklingen av praxis i fråga om blockuthyrning. Jag ser dock
            i dagsläget inte skäl att vidta några ytterligare åtgärder.
          </note>
          <note>
            Sammanfattningsvis är alltså min förhoppning att
          </note>
          <note>
            1997 års hyreslagstiftningsutrednings förslag kommer att innehålla
            tillfredsställande förslag till förbättringar av andrahandshyresgästernas
            situation vid blockuthyrning. Jag är i dagsläget inte beredd att
            ta några ytterligare initiativ på området. Jag avser emellertid
            att noga följa utvecklingen.
          </note>
          <note type="speaker">
            Anf. 159 ANDERS YGEMAN (s):
          </note>
          <note>
            Fru talman! Jag vill börja med att tacka statsrådet för svaret.
          </note>
          <note>
            Juridik i all ära. Jag kanske kan få återkomma till detaljerna
            i juridiken. Risken när man låser in sig i juridiken är att fokus
            flyttas bort från problemet och snarare kommer på problemen med
            att lösa problemet, om jag får säga så.
          </note>
          <note>
            Vad är då det verkliga problemet? Jo, det verkliga problemet
            är för det första bostadsbristen i Stockholm. För det andra handlar
            det statsrådet kallar för blockuthyrning i begränsad omfattning
            om ett femtiotal tillstånd från hyresnämnden i Stockholm och tusentals
            lägenheter i Stockholm. Problemet är naturligtvis att det är lägenheter
            som har flyttats från den kommunala bostadsförmedlingen, från
            vanliga hyresgästers möjlighet att efterfråga dem, till blockuthyrning
            till företag. I många fall har man en hyra på
          </note>
          <note>
            10 000-12 000 kr i månaden, dvs. helt andra hyresnivåer än de
            som gäller i det vanliga beståndet. I och med att lägenheterna
            förmedlas på marknadsmässiga grunder och i hotellform betyder
            det att den vanlige stockholmaren är helt utestängd. I en situation
            av akut bostadsbrist med 30 000-40 000 människor i bostadskö försvinner
            alltså tusentals lägenheter. Det är problemet.
          </note>
          <note>
            När jag har uppmärksammat det här problemet har jag fått två
            svar i min hand. Det ena svaret är från statsrådet Lövdén, som
            säger att om det finns ett problem så är det praxis och tillämpning
            som ska lösa det. I min andra hand har jag ett svar från hyresnämndens
            chef, Håkan Julius, som säger att det här i och för sig är ett
            problem, men ska man lösa det måste man ändra lagstiftningen.
          </note>
          <note>
            Då måste man fråga sig vem som har rätt och hur man ska komma
            till rätta med huvudproblemet, nämligen att ett antal tusen lägenheter
            förs bort från allmänheten i Stockholm och från möjligheten för
            vanliga människor att efterfråga dem och hyrs ut till företag
            till fantasibelopp.
          </note>
          <note>
            Det leder fram till den självklara frågan till statsrådet: Ser
            statsrådet problemet? Uppfattar han detta att tusentals lägenheter
            försvinner från bostadsförmedlingen och från hyresgästerna i Stockholm
            som ett problem? Det är första frågan.
          </note>
          <note>
            Och den andra frågan: Om det är ett problem, vad kan man i så
            fall göra för att åtgärda det?
          </note>
          <note type="speaker">
            Anf. 160 CARL-ERIK SKÅRMAN (m):
          </note>
          <note>
            Fru talman! Den här debatten är ett bristsymtom, och då menar
            jag inte med avseende på åhörare i första hand utan med avseende
            på bostadsmarknaden i Stockholm. Det är nämligen svårt att föreställa
            sig att marknaden för s.k. blockuthyrning på en balanserad bostadsmarknad
            skulle vara särskilt stor.
          </note>
          <note>
            Blockuthyrning med följande andrahandsuthyrning kommer alltid
            att dra högre kostnader än vanlig förhyrning.
          </note>
          <note>
            I en akut bristsituation kan det krävas tillfälliga ingrepp.
            Jag förstår att man i dag i Stockholms stadshus är irriterad över
            att lägenheter undandras den reguljära bostadsmarknaden genom
            blockförhyrning och att man nu genom kontroll av plan- och bygglovsbeslut
            ser över om blockuthyrningarna följer beslutade planer och givna
            bygglov.
          </note>
          <note>
            Men glöm inte bort bakgrunden till dagens bostadssituation i
            Stockholm. Vi diskuterade den så sent som för en vecka sedan och
            kunde konstatera att planering och byggande av bostäder nu tagit
            fart sedan den borgerliga majoriteten tagit över ledningen av
            staden. Jag blev t.o.m. kritiserad av interpellanten för att jag
            var för tydlig i mina belägg för hur förhållandena hade förändrats.
          </note>
          <note>
            Det ska inte förnekas att bristsituationer stundom kan vara behagliga
            för en del socialister, de må sedan kalla sig socialdemokrater,
            vänsterpartister eller kommunister, vilket ju på senare tid tycks
            ha blivit alltmer populärt.
          </note>
          <note>
            Bristsituationen på bostadsmarknaden ger exempelvis Anders Ygeman
            möjlighet att aktualisera ökade statliga kommunala styrmedel på
            bostadsmarknaden. Han mullrade i förra veckans debatt lite förstulet
            om en ny bostadsanvisningslag. I dag frågar han direkt om inte
            statsrådet är beredd att vidta förändringar som ytterligare gör
            myndigheternas styrning av boendet strängare.
          </note>
          <note>
            Bristsituationen ger socialister utrymme att förverkliga drömmar
            om mer planhushållning. Så var det med den hyresreglering som
            krigsårens brister nödvändiggjorde. I dag, 50 år senare, har vi
            fortfarande hyresregleringen kvar trots en period av det snabbast
            ökande välstånd västerlandet någonsin upplevt.
          </note>
          <note>
            De kommunala bostadsföretagen gavs en särställning, och lägenhetsutformningen
            styrdes hårt av politiker under 60- och 70-talen med motiveringen
            att man skulle tillgodose bostadsefterfrågan. De kommunala bostadsföretagen
            har i dag med några undantag investerat i bostäder som på många
            håll håller på att knäcka respektive kommuner. Trots detta kämpar
            socialdemokraterna och deras stödpartier hårt för att kunna behålla
            de kommunala bostadsföretagen kommunala. Kommunala bostadsföretag
            innebär stor politikermakt över invånarnas boende.
          </note>
          <note>
            Hyressättningssystemet och de kommunala bostadsbolagen utgör
            tillsammans faktiskt en fara för bostadsförsörjningen. Jag behöver
            knappast ens påminna om S:t Eriksområdet och effekterna av hyressättningen
            där.
          </note>
          <note>
            Det är sådant som bidrar till bostadsbristen och därmed också
            till att tanken på blockuthyrningar blir aktuell, vare sig det
            handlar om uthyrning som av hyresnämnden kommer att betraktas
            som seriös eller inte.
          </note>
          <note>
            Det som krävs, förutom goda detaljplaner, är åtgärder som underlättar
            byggande av nya lägenheter som kan tillgodose efterfrågan. Det
            krävs skattelättnader av flera slag. 60 % av kostnaderna för en
            ny bostad utgörs av skatter, hävdar de som gör kalkylerna. Det
            krävs en hyressättning som gör att den som bygger hyreshus inte
            riskerar förlust för att han just bygger hyreshus.
          </note>
          <note>
            Sådana åtgärder ger fler bostäder och gör företeelser som blockuthyrning
            onödiga. De är därmed mycket bättre än de som Anders Ygeman föreslår
            men som statsrådet dessbättre avvisar.
          </note>
          <note>
            Anf. 161 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Jag har i mitt svar till interpellanten försökt hålla
            mig till de frågeställningar som interpellanten har ställt till
            mig i sin skriftliga interpellation. Jag skulle i och för sig
            vilja ta upp den tråd om bostadspolitiken i stort som Anders Ygeman
            inleder med men som framför allt Carl-Erik Skårman här lägger
            ut texten om. Men det är kanske att gå lite för långt med hänsyn
            till att interpellationen just bara handlar om blockuthyrning.
          </note>
          <note>
            Annars skulle vi kunna diskutera hyressättningssystem och marknadshyrornas
            konsekvens. Vi kunde diskutera det bristande kommunala engagemanget
            i bostadspolitiken, framför allt i Stockholmsområdet, infrastruktur
            och mycket annat som har betydelse för bostadsbyggandet. Men jag
            ska lämna det därhän. Vi har haft den debatten förr i lämpligt
            sammanhang, och jag är väl medveten om att vi kommer att fortsätta
            att ha den debatten i andra sammanhang.
          </note>
          <note>
            Till Anders Ygeman vill jag säga att jag har hållit mig till
            hans frågeställningar, och jag har gett några klara besked på
            dem.
          </note>
          <note>
            Det ena är hyressättningen. Reglerna är i dag ganska väl anpassade,
            men de har en komplikation.
          </note>
          <note>
            Det är att hyresgästerna sällan kräver prövning av sin hyra.
            Det hänger kanske samman med det bristfälliga besittningsskyddet
            för andrahandshyresgästen. Här har jag aviserat att det finns
            skäl att överväga en lagändring och att jag förväntar mig förslag
            från hyreslagsstiftningskommittén den 31 augusti i år. Det är
            ett direkt svar på den frågeställning som Anders
          </note>
          <note>
            Ygeman också tog upp i sitt inlägg.
          </note>
          <note>
            Det andra är att jag är medveten om att det här kan vara ett
            problem och att det har ökat i omfattning.
          </note>
          <note>
            Även om jag inte tycker att det än så länge ser ut att vara någon
            väldig dramatik och omfattning är jag medveten om att det kan
            bli det. Jag avser att noga följa utvecklingen och naturligtvis
            också att följa den praxis som hyresnämnden har i sin hantering
            av ärendena för att se om man verkligen prövar att det är ett
            seriöst ändamål tillräckligt noga.
          </note>
          <note>
            Det finns, menar jag, skäl att behålla regler om blockuthyrning.
            Det kan ju exempelvis gälla studentlägenheter. Det kan också gälla
            äldrebostäder och särskilda vårdinrättningar. Det kan också, menar
            jag, gälla i vissa fall när företag behöver ha lägenheter för
            tillfälligt anställda som är i Stockholmsområdet och som ska utföra
            ett visst arbete. Att helt avskaffa möjligheten till blockuthyrning
            är ingenting som jag vill förespråka.
          </note>
          <note type="speaker">
            Anf. 162 ANDERS YGEMAN (s):
          </note>
          <note>
            Fru talman! Carl-Erik Skårman kör med favorit i repris - han
            har en benägenhet att oavsett fråga eller debatt hålla samma anförande
            i kammaren. Man skulle kanske för att förenkla framtida debatter
            kunna anslå Skårmans anförande utanför kammaren för allmän beskådan.
            Då spar vi tid för kammarens sammanträden. Det kunde vara ett
            kreativt förslag.
          </note>
          <note>
            Tillbaka till problemen med blockförhyrning i
          </note>
          <note>
            Stockholm, som var huvudanslaget i interpellationen.
          </note>
          <note>
            Problemet med lagstiftningen är att lagstiftaren aldrig förutsåg
            att den situation som i dag har uppkommit skulle kunna uppkomma
            och har därför inte riktigt anpassat lagen efter den. Tusentals
            lägenheter försvinner från den allmänna bostadsmarknaden utan
            att någon egentligen kan göra något åt saken.
          </note>
          <note>
            Det går inte att av förarbetena utläsa vad som är seriöst eller
            oseriöst behov. Lars-Erik Lövdén tog upp några exempel från förarbetena,
            men i förarbetena står det ingenting om lägenhetshotell. Är sådana
            att betrakta som seriöst skäl? Är det att betrakta som seriöst
            att hyra en fastighet och hyra ut lägenheterna för 12 000 kr i
            månaden?
          </note>
          <note>
            Hyresnämnden anser inte att den kan pröva om den typen av hyra
            är seriöst skäl. Den anser att den bara kan pröva förhållandet
            mellan uthyraren och den som hyr blocken. Jag måste fråga om det
            också är statsrådets uppfattning, eller om statsrådet menar att
            man även ska pröva syftet med blockförhyrningen och därmed t.ex.
            kunna pröva om företaget City
          </note>
          <note>
            Apartment, som har öppnat ett antal lägenhetshotell i
          </note>
          <note>
            Stockholm med uthyrning till prisnivåer på 8 000-
          </note>
          <note>
            12 000 kr, är seriöst.
          </note>
          <note>
            Jag vill naturligtvis inte att statsrådet ska kommentera själva
            fallet City Apartment utan snarare om det enligt statsrådets mening
            kan vara seriös blockuthyrning om man hyr en fastighet och hyr
            ut lägenheter, som enligt bruksvärdessystemet skulle ha en hyra
            på 3 000-4 000 kr, för 12 000 kr. Går det att i lagens mening
            pröva den seriositeten?
          </note>
          <note type="speaker">
            Anf. 163 CARL-ERIK SKÅRMAN (m):
          </note>
          <note>
            Fru talman! Det kan, som statsrådet säger, finnas många skäl
            för att ha möjlighet till blockuthyrning.
          </note>
          <note>
            Det finns många motiv för att ha blockuthyrning. Jag vill bara
            erinra om att i formell mening även Sveriges riksdag enligt min
            mening i någon mån kommer att betraktas som blockförhyrare av
            den av riksdagen tillsammans med Postfastigheter ägda fastigheten
            i kvarteret Kvasten. På samma sätt är riksdagen tillsammans med
            Systembolaget gemensam ägare till lägenheter i kvarteret Jason.
          </note>
          <note>
            Visst kan det alltså finnas goda skäl för det här.
          </note>
          <note>
            Men problemet med blockuthyrning är naturligtvis att det i en
            bristsituation blir intressant för mindre vältänkande fastighetsägare
            att använda blockuthyrning för att gå förbi lagar och regler.
            Det enda verksamma medlet är därför att man ökar bostadstillgången
            och vidtar åtgärder som ger god bostadsförsörjning. Det var det
            som jag tidigare försökte visa.
          </note>
          <note>
            Detta bör man göra i stället för att koncentrera sig på juridiska
            problem i bristsituationer. Jag vet att det finns krafter som
            vill utnyttja sådana för en helt annan bostadspolitik än en som
            skulle ge många lägenheter.
          </note>
          <note>
            Anf. 164 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Jag har svarat på de frågor som Anders Ygeman ställer
            från talarstolen. Jag hoppas att
          </note>
          <note>
            1997 års hyreslagstiftningskommitté kommer fram till förslag
            som stärker och förbättrar andrahandshyresgästernas situation.
          </note>
          <note>
            Sedan är frågan - och det är där som jag avser att noga följa
            utvecklingen - om den prövning som hyresnämnden gör av om det
            är seriöst ändamål vid blockuthyrning sker på ett tillfredsställande
            sätt. Jag tänker naturligtvis noga följa den utvecklingen framöver.
          </note>
          <note>
            Det här har i viss mån ökat i omfattning, även om jag fortfarande
            betraktar det som ett relativt marginellt problem med hänsyn till
            den omfattande bostadsmarknad som vi ändå har i Stockholm. Men
            det är naturligtvis så att i en bristsituation sätts fokus på
            de här frågorna på ett annat sätt.
          </note>
          <note>
            Jag är inte helt övertygad om att man en gång för alla kan klara
            bostadssituationen i Stockholms innerstad. Det är ju där som det
            främsta intresset för blockuthyrning finns, om jag har uppfattat
            saken rätt.
          </note>
          <note>
            Vi kommer kanske aldrig att bygga i fatt efterfrågan i
          </note>
          <note>
            Stockholms innerstad, utan bostadsmarknaden måste ses i ett vidare
            perspektiv i Stockholmsregionen för att man ska kunna möta den
            efterfrågan på bostäder som finns.
          </note>
          <note type="speaker">
            Anf. 165 ANDERS YGEMAN (s):
          </note>
          <note>
            Fru talman! Begränsat eller inte begränsat: Det är ett par hundra
            på Kungsholmen, det är ett par hundra i Vasastan, ett par hundra
            på Södermalm och några få i förorterna. Sammanlagt är det ett
            par tusen lägenheter.
          </note>
          <note>
            Låt mig säga det på ett lite mer raljant sätt. Skårman talade
            om behovet av bostadsbyggande. Hittills har dubbelt så många lägenheter
            försvunnit genom blockuthyrning som de som den borgerliga majoriteten
            har lyckats bygga. Det är klart att det är ett litet problem.
            Nettot av borgerligt bostadsbyggande och blockuthyrning är ett
            minus om 1 000 lägenheter. Då blir det problem för Stockholms
            bostadsmarknad.
          </note>
          <note>
            Jag är naturligtvis enig med Carl-Erik Skårman om att det behövs
            åtgärder: investeringsbidrag för studentbostäder, bostadsförsörjningsprogram,
            ja, kanske t.o.m. en bostadsanvisningslag. Hade vi haft en bostadsanvisningslag
            hade ju det här problemet inte funnits. Då hade kommunen kunnat
            ta in lägenheterna till bostadsförmedlingen, och då hade det moderata
            kommunalrådet Michael Söderlund inte behövt använda plan- och
            bygglagen och annan lagstiftning som inte är avsedd för detta.
            Han hade kunnat besluta om ett bostadsanvisningsområde och fördela
            lägenheterna i kön i stället för att fördela dem till dem som
            betalar mest, då man kommer upp i hyresnivåer på 10 000-12 000
            kr i månaden.
          </note>
          <note>
            Jag ser fram emot att statsrådet även fortsättningsvis kommer
            att följa frågan, och jag hoppas att man i samband med prövningen
            av 1997 års hyreslagskommittés förslag kan komma fram till förslag
            till lagändringar som gör det lättare för hyresnämnden i Stockholm
            att stoppa den oseriösa blockuthyrningen.
          </note>
          <note>
            Överläggningen var härmed avslutad.
          </note>
          <note>
            24 § Anmälan om inkommen faktapromemoria om rapport från Europeiska
            kommissionen
          </note>
          <note>
            Andre vice talmannen anmälde att följande faktapromemoria om
            rapport från Europeiska kommissionen inkommit och delats ut till
            kammarens ledamöter.
          </note>
          <note>
            Rättslig grund och beslutsförfarande
          </note>
          <note>
            KOM (2000) 194
          </note>
          <note>
            25 § Anmälan om inkomna uppteckningar från
          </note>
          <note>
            EU-nämndssammanträde
          </note>
          <note>
            Tredje vice talmannen anmälde att uppteckningar från EU-nämndens
            sammanträde den 28 april inkommit.
          </note>
          <note>
            26 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Motion
          </note>
          <note>
            1999/2000:So47 till socialutskottet
          </note>
          <note>
            27 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Lagutskottets betänkanden 1999/2000:LU22 och
          </note>
          <note>
            LU23
          </note>
          <note>
            Utrikesutskottets betänkanden 1999/2000:UU9 och
          </note>
          <note>
            UU12
          </note>
          <note>
            Försvarsutskottets betänkande 1999/2000:FöU6
          </note>
          <note>
            Miljö- och jordbruksutskottets betänkande
          </note>
          <note>
            1999/2000:MJU16
          </note>
          <note>
            Finansutskottets betänkande 1999/2000:FiU23
          </note>
          <note>
            28 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1999/2000:107 Avgifterna för insättningsgarantin och investerarskyddet
            m.m.
          </note>
          <note>
            1999/2000:117 Lag om kvalificerade elektroniska signaturer, m.m.
          </note>
          <note>
            Utbildningsutskottets betänkanden
          </note>
          <note>
            1999/2000:UbU13 Riksbankens Jubileumsfonds verksamhet under år
            1999
          </note>
          <note>
            1999/2000:UbU16 Ändring i skollagen m.m.
          </note>
          <note>
            Arbetsmarknadsutskottets betänkanden
          </note>
          <note>
            1999/2000:AU07 Förnyad arbetsmarknadspolitik för delaktighet
            och tillväxt
          </note>
          <note>
            1999/2000:AU08 Obligatorisk mammaledighet
          </note>
          <note>
            29 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 19 maj
          </note>
          <note>
            1999/2000:976 av Dan Kihlström (kd) till statsrådet
          </note>
          <note>
            Ulrica Messing
          </note>
          <note>
            Fotbollskontrakt för tonåringar
          </note>
          <note>
            1999/2000:977 av Maria Larsson (kd) till utbildningsminister
            Thomas Östros
          </note>
          <note>
            Lärarbristen
          </note>
          <note>
            1999/2000:978 av Maria Larsson (kd) till näringsminister Björn
            Rosengren
          </note>
          <note>
            Svensk Bilprovning
          </note>
          <note>
            1999/2000:979 av Maria Larsson (kd) till näringsminister Björn
            Rosengren
          </note>
          <note>
            Aktivitetsgarantin
          </note>
          <note>
            den 22 maj
          </note>
          <note>
            1999/2000:980 av Margareta Viklund (kd) till utrikesminister
            Anna Lindh
          </note>
          <note>
            FN-uppdrag i fattiga länder
          </note>
          <note>
            1999/2000:981 av Margareta Viklund (kd) till utrikesminister
            Anna Lindh
          </note>
          <note>
            Demokrati i Serbien
          </note>
          <note>
            1999/2000:982 av Margareta Viklund (kd) till jordbruksminister
            Margareta Winberg
          </note>
          <note>
            Könsmönster på dagis
          </note>
          <note>
            1999/2000:983 av Ewa Thalén Finné (m) till statsrådet Lars-Erik
            Lövdén
          </note>
          <note>
            Ökad konkurrens inom byggsektorn
          </note>
          <note>
            1999/2000:984 av Göran Hägglund (kd) till utbildningsminister
            Thomas Östros
          </note>
          <note>
            Hälsohögskolan i Jönköping
          </note>
          <note>
            1999/2000:985 av Desirée Pethrus Engström (kd) till näringsminister
            Björn Rosengren
          </note>
          <note>
            Inlåsning på arbetsmarknaden
          </note>
          <note>
            1999/2000:986 av Eva Flyborg (fp) till näringsminister Björn
            Rosengren
          </note>
          <note>
            Marknadsföring av mobiltelefoner till barn
          </note>
          <note>
            1999/2000:987 av Inger Davidson (kd) till kulturminister Marita
            Ulvskog
          </note>
          <note>
            Samordning mellan utbildnings- och kulturanslag
          </note>
          <note>
            1999/2000:988 av Kenneth Lantz (kd) till finansminister Bosse
            Ringholm
          </note>
          <note>
            Gränsgångare
          </note>
          <note>
            1999/2000:989 av Eva Flyborg (fp) till miljöminister
          </note>
          <note>
            Kjell Larsson
          </note>
          <note>
            Konsumentinformation vid köp av mobiltelefoner
          </note>
          <note>
            1999/2000:990 av Eva Flyborg (fp) till socialminister
          </note>
          <note>
            Lars Engqvist
          </note>
          <note>
            Strålning från mobiltelefoner
          </note>
          <note>
            1999/2000:991 av Helena Bargholtz (fp) till statsrådet Maj-Inger
            Klingvall
          </note>
          <note>
            Asyl för förföljda pakistanska kvinnor
          </note>
          <note>
            1999/2000:992 av Kenneth Lantz (kd) till näringsminister Björn
            Rosengren
          </note>
          <note>
            Enkelspårig västkustbana
          </note>
          <note>
            den 23 maj
          </note>
          <note>
            1999/2000:993 av Berit Jóhannesson (v) till försvarsminister
            Björn von Sydow
          </note>
          <note>
            Säkerhet för värnpliktiga
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 30 maj.
          </note>
          <note>
            30 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 17 maj
          </note>
          <note>
            1999/2000:905 av Marie Engström (v) till statsminister Göran
            Persson
          </note>
          <note>
            Regeringssammanträde i Värmland
          </note>
          <note>
            den 19 maj
          </note>
          <note>
            1999/2000:909 av Johan Pehrson (fp) till utrikesminister Anna
            Lindh
          </note>
          <note>
            Ökat utbyte med Taiwan
          </note>
          <note>
            1999/2000:914 av Cristina Husmark Pehrsson (m)
          </note>
          <note>
            till utrikesminister Anna Lindh
          </note>
          <note>
            Bistånd till Zimbabwe
          </note>
          <note>
            1999/2000:915 av Cristina Husmark Pehrsson (m)
          </note>
          <note>
            till finansminister Bosse Ringholm
          </note>
          <note>
            Fastighetsskatten
          </note>
          <note>
            1999/2000:931 av Marianne Samuelsson (mp) till utrikesminister
            Anna Lindh
          </note>
          <note>
            Miljösanering efter Balkankriget
          </note>
          <note>
            den 22 maj
          </note>
          <note>
            1999/2000:903 av Inger Strömbom (kd) till näringsminister Björn
            Rosengren
          </note>
          <note>
            Järnvägstrafiken Östersund-Storlien
          </note>
          <note>
            1999/2000:904 av Inga Berggren (m) till näringsminister Björn
            Rosengren
          </note>
          <note>
            Konkurrensförutsättningar mellan olika transportslag
          </note>
          <note>
            1999/2000:913 av Johan Lönnroth (v) till näringsminister Björn
            Rosengren
          </note>
          <note>
            Miljöstyrande vägavgifter i tätort
          </note>
          <note>
            1999/2000:929 av Johnny Gylling (kd) till näringsminister Björn
            Rosengren
          </note>
          <note>
            Halonförbudet
          </note>
          <note>
            den 23 maj
          </note>
          <note>
            1999/2000:926 av Chatrine Pålsson (kd) till statsrådet Ingegerd
            Wärnersson
          </note>
          <note>
            Rätt till tjänstgöring 75 % för alla med barn under åtta år
          </note>
          <note>
            1999/2000:951 av Inga Berggren (m) till statsrådet
          </note>
          <note>
            Lars-Erik Lövdén
          </note>
          <note>
            Samordnad bostadspolitik i Öresundsregionen
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 30 maj.
          </note>
          <note>
            31 § Kammaren åtskildes kl. 21.19.
          </note>
          <note>
            Förhandlingarna leddes av tredje vice talmannen från sammanträdets
            början t.o.m. 7 § anf. 38 (delvis), av talmannen därefter till
            ajourneringen kl. 16.24, av andre vice talmannen därefter t.o.m.
            21 § anf. 137
          </note>
          <note>
            (delvis) och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
