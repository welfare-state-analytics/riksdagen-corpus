<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--60</head>
          <docDate when="2000-02-03 00:00:00">2000-02-03 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 28 januari.
          </note>
          <note>
            2 § Anmälan om inkommen uppteckning från
          </note>
          <note>
            EU-nämndens sammanträde
          </note>
          <note>
            Tredje vice talmannen anmälde att uppteckning från EU-nämndens
            sammanträde den 10 december
          </note>
          <note>
            1999 inkommit.
          </note>
          <note>
            3 § Svar på interpellation 1999/2000:185 om information till
            föräldrar om elevers prestation
          </note>
          <note>
            Anf. 1 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Ulf Nilsson har frågat om jag anser att informationen
            till eleverna i Stockholm strider mot skollagens anda och vad
            jag avser att göra för att förbättra och utveckla informationen
            till föräldrar och elever i grundskolan.
          </note>
          <note>
            Låt mig först säga att jag uppskattar initiativ som tas för att
            förbättra och utveckla informationen och diskussionen om elevernas
            studieresultat och sociala situation mellan skola och hem. Vi
            vet att engagerade föräldrar betyder oerhört mycket för en elevs
            framgång och trivsel i skolan. Föräldrar är i dag både medvetna
            och intresserade av det som sker i skolan, inte bara för det egna
            barnets del. Att skapa en ständigt pågående dialog mellan skola
            och hem är därför en mycket viktig uppgift för skolan.
          </note>
          <note>
            Ulf Nilsson och jag har inte skilda uppfattningar när det gäller
            vikten av kontakt mellan skola och hem kring elevernas prestationer
            och situation. Frågan gäller om det system för detta som Stockholms
            stad genomfört befinner sig innanför eller utanför lagstiftningens
            ram.
          </note>
          <note>
            Riksdagen har fattat beslut om det nationella betygssystem som
            gäller tillsammans med den nya läroplanen sedan 1994. Till detta
            har regeringen utfärdat några ytterligare bestämmelser i grundskoleförordningen,
            bl.a. att de skriftliga omdömen som kan utfärdas efter föräldrarnas
            önskemål inte får ha karaktären av betyg. För att en kommun ska
            kunna gå utanför detta och ge betyg vid andra tidpunkter eller
            efter en annan skala krävs nya beslut i riksdag respektive regering
            efter sedvanlig beredning och remissbehandling.
          </note>
          <note>
            Min uppfattning är att nu gällande lagstiftning ger stort utrymme
            för förbättring och utveckling av informationen till föräldrar
            och elever om studieresultaten. I regeringens utvecklingsplan
            skriver vi om värdet av att skriftligt dokumentera elevernas studieutveckling,
            inte bara som underlag för utvecklingssamtal utan för att kunna
            arbeta på ett mer individualiserat sätt. I försöksverksamheten
            med utbildning utan timplan i grundskolan kommer detta att särskilt
            fokuseras.
          </note>
          <note>
            Det är avgörande hur ett skriftligt omdöme används. Det är väl
            känt att bedömningar och betyg i alla former upplevs som en stimulans
            av den framgångsrika eleven, medan en annan elev kan få sitt självförtroende
            skadat genom sådana dokument. Ett utvecklingssamtal innebär en
            dialog och ett utbyte av information som förhoppningsvis också
            resulterar i en överenskommelse om ömsesidiga åtaganden av lärare,
            elev och föräldrar. Detta kan inte ersättas av en siffra, en bokstav
            eller, som i de nu aktuella fallen, av ett kryss i en kolumn med
            korta färdigformulerade omdömen.
          </note>
          <note>
            Det finns många spännande idéer och metoder på detta område att
            studera, bl.a. den s.k. portföljmetoden, som bygger på att eleven
            tar stort eget ansvar för informationen om kunskapsutvecklingen.
            Jag ser mycket positivt på att olika metoder utvecklas genom lokala
            initiativ men vill betona att utvecklingen inte kan kommenderas
            fram genom centrala direktiv.
          </note>
          <note>
            Skolverket undersöker just nu om de system med skriftliga omdömen
            som introducerats i Stockholm och Nacka är förenliga med skollagens
            anda. Jag föregriper därför inte verkets bedömning utan konstaterar
            att det är olyckligt att en i övrigt konstruktiv debatt kretsar
            kring denna formulering i grundskoleförordningen (7 kap 2 §):
            "Sådan information får dock inte ha karaktären av betyg."
          </note>
          <note type="speaker">
            Anf. 2 ULF NILSSON (fp):
          </note>
          <note>
            Fru talman! Jag tackar skolministern för svaret, och jag uppfattar
            att skolministern har en positiv inställning till att skolorna
            tar olika initiativ för att förbättra dialogen mellan skolan och
            hemmet.
          </note>
          <note>
            Bakgrunden till min fråga var bl.a. att skolministern i riksdagens
            frågestund i höstas sade att den skriftliga informationen till
            föräldrarna i Stockholm inte verkade stämma med skollagens anda.
            Även
          </note>
          <note>
            Skolverkets chef har uttalat sig i frågan. Det är positivt att
            skolministern nu inte vill upprepa det påståendet och att hon
            säger sig inte vilja föregripa Skolverkets undersökning av dessa
            system i Stockholm och
          </note>
          <note>
            Nacka.
          </note>
          <note>
            Systemet i Stockholm går i korthet ut på att kommunen erbjuder
            föräldrarna skriftlig information om hur deras barn klarar skolarbetet.
            Denna skiftliga information ska vara ett komplement till de muntliga
            utvecklingssamtalen. Skolorna får själva i samråd med föräldrarna
            bestämma hur informationen ska se ut. Det ska framgå om eleven
            har klarat av eller bedöms komma att klara av att uppnå målen
            i olika ämnen. Jag tycker att detta verkar vara ett bra sätt att
            förbättra informationen till föräldrar och elever.
          </note>
          <note>
            I all pedagogisk verksamhet borde det vara naturligt att sätta
            upp mål. Själva idén med att sätta upp mål är att man senare ska
            följa upp om dessa mål har uppnåtts. Har inte målen uppnåtts gäller
            det att göra en ny plan för ett nytt försök. När det gäller barn
            och ungdomar är det naturligtvis viktigt att dessa uppföljningar
            görs så att inte viljan och lusten att gå vidare i skolan blir
            knäckt. Alltihop handlar ju om att vi vill att så många som det
            över huvud taget är möjligt ska klara sig bra i skolan. Men samtidigt
            är det rättvist att ge eleven en chans att jobba upp sig genom
            att tala om vad han eller hon behöver jobba upp sig i. Det är
            också viktigt att läraren visar förståelse för individuella svårigheter
            och är beredd till individuella stödinsatser. Ibland räcker inte
            den ordinarie läraren till utan andra insatser, som speciallärare,
            behövs.
          </note>
          <note>
            Det är väldigt lätt och väldigt mänskligt att blunda för ärlig
            och kanske lite besvärande information. Det är väldigt lätt, både
            för barn och vuxna, att lura sig själv. Det är därför betygen
            ofta kommer som en negativ överraskning i åttan, när det kanske
            är alldeles för sent att göra något åt situationen inför gymnasievalet.
            Därför behöver utvecklingssamtalen i skolan dokumenteras skriftligt.
          </note>
          <note>
            Skolministern konstaterar att det är olyckligt att debatten kretsar
            kring en paragraf i skollagen om att skriftlig information inte
            får ha karaktären av betyg.
          </note>
          <note>
            Det kan jag hålla med om. Det viktiga är ju att informationen
            förbättras och att elever och föräldrar inte är ovetande om hur
            det går i skolan. Min fråga blir då om skolministern anser att
            den paragrafen är för klumpigt formulerad och behöver skrivas
            om. En paragraf som låser utrymmet för olika typer av information
            är väl inte bra.
          </note>
          <note>
            Jag håller med om att skolorna själva ska utforma informationen,
            men det är viktigt att skolorna vet att de måste lämna en bra
            information till elever och föräldrar. Enligt min mening borde
            det slås fast att skolan är skyldig att dels ha utvecklingssamtal,
            dels erbjuda skriftlig information. Jag upprepar därför min fråga:
            Vilka förändringar i förordningar och uppmaningar till våra skolor
            avser skolministern att göra för att förbättra och utveckla informationen
            till föräldrar och elever?
          </note>
          <note>
            Anf. 3 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Jag tycker att det är positivt att Ulf
          </note>
          <note>
            Nilsson och jag är överens om att det är skolan som ska tala
            om hur detta ska utformas och att det inte ska vara några centrala
            direktiv, vilket har varit fallet när det gäller Stockholm. Man
            har uppmanat skolor att ge dessa olika typer av omdömen.
          </note>
          <note>
            Det är redan inskrivet i grundskoleförordningen att man är skyldig
            att ha utvecklingssamtal. Man har tillagt att det ska vara en
            dialog mellan elev, förälder och personal på skolan.
          </note>
          <note>
            Jag vill säga något om utvecklingssamtalen, som jag tycker är
            ett väldigt bra instrument. Nu tänker jag lämna skolan ett tag
            och ge mig in en helt annan verksamhet, nämligen bilproduktionen.
            Låt oss säga att de som tillverkar bilar hittar på en ny bil som
            nu ska tillverkas. Produktionen sätter i gång, men till någons
            häpnad blir det inte den bil som man har tänkt sig. Vad är det
            som visar sig? Jo, att några av dem som var med om att producera
            bilen har valt att göra den på ett annat sätt. Då ställer man
            sig frågan om arbetsgivaren kommer att säga: Vad bra, vi fick
            en ny modell! Eller kommer man att kräva att bilen ska se ut på
            det sätt som man hade sagt? Man kommer givetvis att kräva att
            man vill ha den produkt som man sade från början.
          </note>
          <note>
            Vad har det här med utvecklingssamtalen att göra? När vi politiker
            ser att någonting inte fungerar efter det att vi har fattat ett
            politiskt beslut tror jag att vi ofta kommer med ytterligare en
            lösning i stället för att verkligen gå till botten. Vi borde fråga
            oss varför det politiska beslut som vi faktiskt har varit många
            om att fatta och som vi har varit ense om är viktigt inte fungerar.
          </note>
          <note>
            Det jag nu ser som en oerhört stor uppgift för skolan är att
            se till att alla lärare verkligen lär sig att använda utvecklingssamtalet
            på det sätt som riksdagen har beslutat om.
          </note>
          <note>
            När den nya läroplanen, betygssystemen och utvecklingssamtalen
            skulle införas var jag vid något tillfälle, då jag inte var politiker,
            ute och träffade en stor del av personalen och informerade om
            de nya riktlinjerna. Vid ett tillfälle sade en lärare: Är det
            meningen att de s.k. kvartssamtalen ska upphöra nu?
          </note>
          <note>
            De fanns en gång tidigare och innefattade ungefär 15
          </note>
          <note>
            minuters information från lärare till elev. Jag förklarade skillnaden
            mellan kvartssamtal och utvecklingssamtal. Den här läraren sade
            då: Menar du verkligen att jag måste tala mer än 15 minuter med
            eleverna?
          </note>
          <note>
            Hur ska jag klara av att göra det?
          </note>
          <note>
            Det var en väldigt ärlig kommentar. Med det här vill jag belysa
            att det, när vi nu som politiker har fattat det här beslutet,
            säkerligen fortfarande krävs kompetensutveckling för lärarna när
            det gäller utvecklingssamtalen. Jag är också övertygad om att
            de på vissa håll, kanske inte alla, kan göras bättre. Det ska
            bli den dialog som vi slog fast härifrån riksdagen.
          </note>
          <note>
            Båda parter ska lyssna, och det ska vara en uppföljning från
            det ena utvecklingssamtalet till det nästa.
          </note>
          <note>
            Det har, räknat med skoltid, gått en kort tid sedan utvecklingssamtalen
            infördes. Jag har kunnat följa rapporterna från inspektörerna
            om utfallet. Därför säger jag ytterligare en gång att det behövs
            ytterligare kompetensutveckling. Nu är det upp till skolledningen
            att se hur de här utvecklingssamtalen fungerar ute på skolorna
            och eventuellt vidta åtgärder för att förbättra dem.
          </note>
          <note>
            Jag kommer att återkomma till olika sätt att informera förutom
            utvecklingssamtalen.
          </note>
          <note type="speaker">
            Anf. 4 ULF NILSSON (fp):
          </note>
          <note>
            Fru talman! Skolministern och jag är överens om att det är riktigt
            att vi har ett krav på skolan att den ska föra utvecklingssamtal.
            Men det finns inget krav på skolan när det gäller att de här utvecklingssamtalen
            ska kompletteras med skriftlig information. Utan att vara rädd
            för att detaljstyra menar jag att man mycket väl skulle kunna
            skriva in det.
          </note>
          <note>
            Skolministern har faktiskt fel när det gäller att
          </note>
          <note>
            Stockholm har utformat det här bara genom centrala direktiv om
            hur de här skriftliga omdömena ska se ut.
          </note>
          <note>
            I Stockholms beslut står det att varje skola själv bestämmer
            utformningen i samråd med föräldrarna. Det enda man har beslutat
            om är att det ska vara skriftligt.
          </note>
          <note>
            Informationen kan naturligtvis utformas på olika sätt, men skolorna
            måste veta att de är skyldiga att lämna den. För mig är det, som
            sagt, uppenbart att även skriftlig information behövs och att
            det ska skrivas in i förordningen att utvecklingssamtal ska dokumenteras
            skriftligt.
          </note>
          <note>
            En tredje fråga som jag ställde i interpellationen gällde rätten
            för lärare att arbetsvägra i fråga om skriftlig information. Den
            frågan svarade skolministern inte på. Uppmaningen att arbetsvägra
            riktade ju
          </note>
          <note>
            Skolverkets chef till lärarna i en intervju i lärarnas tidning.
            Själv är jag av den uppfattningen att man som anställd ska gå
            andra vägar om man vill ändra på ett som man tycker tokigt beslut.
            Man kan argumentera eller naturligtvis anmäla arbetsgivaren till
            en myndighet som står över om man tycker att något strider mot
            lagen. Och det måste ju inträffa ganska många gånger att t.ex.
            lärare är missnöjda med beslut i kommunerna och riksdagen. Jag
            känner t.ex. till en hel del lärare som inte uppskattar socialdemokratisk
            skolpolitik i kommunerna, men jag uppmanar dem inte att arbetsvägra
            för att åstadkomma en förändring.
          </note>
          <note>
            Jag tycker att det skulle vara intressant att höra hur skolministern
            ser rent principiellt på att lärarna arbetsvägrar om de anser
            att ett kommunalt beslut strider mot skollagen eller är felaktigt
            på något sätt. Jag ber inte skolministern kommentera uttalandet
            av
          </note>
          <note>
            Skolverkets chef utan ber henne kommentera den här frågan rent
            principiellt.
          </note>
          <note>
            Anf. 5 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Jag kan konstatera att vi återigen är överens. Jag
            gör precis som Ulf Nilsson. Jag uppmanar inte heller någon att
            arbetsvägra om det skulle vara en borgerligt styrd kommun. Det
            handlar inte om det, utan det är givetvis de nationella styrsystemen
            som ska gälla i alla kommuner. Det är därför som vi har de nationella
            styrdokumenten i våra läroplaner, våra kursplaner och vårt betygssystem.
          </note>
          <note>
            Det som nu prövas av Skolverket är just tolkningen av det nationella
            beslutet. Man talar inte om centralt på vilket sätt man ska göra,
            utan det är just en uppmaning om att det här skriftliga omdömet
            ska göras. Det som riksdagen har beslutat om och det som i dag
            gäller är ju att ett skriftligt omdöme kan utfärdas om en förälder
            så önskar. Det är precis den här delen som Skolverket kommer att
            se över.
          </note>
          <note>
            Jag tror, precis som jag också har skrivit i vår utvecklingsplan
            och som jag svarar här, att det kan vara bra med olika former
            av skriftlig dokumentation. Det som jag ser och som jag har mött
            på många skolor är att man använder den här modellen. Man har
            det här utvecklingssamtalet tillsammans. Man har den ömsesidiga
            informationen. Sedan kommer man fram till vad man vill dokumentera.
            Vilka gemensamma beslut har man då kommit fram till? Vilket synsätt
            har man när det gäller delar som eleven ska förbättra sig på och
            gå vidare med? Är det brister av en så grav art att man behöver
            gå vidare med ett åtgärdsprogram eller hur är det?
          </note>
          <note>
            Jag tror att det är väldigt viktigt att man dokumenterar, så
            att man också kan se framför sig vad det är man talar om. Jag
            tror att vi båda känner igen formuleringen: "Du kan få ett högre
            betyg om du blir lite bättre i..." Eleven och föräldern går då
            hem och vet inte vad som egentligen menas med att "bli lite bättre
            i..." Därför kan ofta den skriftliga dokumentationen utifrån vardagsarbetet
            vara en bra grund för ett sådant här samtal.
          </note>
          <note>
            Jag tycker att den skriftliga dokumentationen kan vara väldigt
            bra när tre parter, som det kan vara, i samtalet kommer överens
            om det. Man har den och kan föra vidare den till nästa samtal.
          </note>
          <note>
            Det som vi nu prövar är den form av omdömen som tangerar att
            vara betygsliknande. Vi prövar om de strider mot lagen eller inte.
            Det är ju den frågan som Skolverket ska pröva.
          </note>
          <note type="speaker">
            Anf. 6 ULF NILSSON (fp):
          </note>
          <note>
            Fru talman! Den här diskussionen förs mot bakgrund av att många
            elever misslyckas i våra skolor.
          </note>
          <note>
            En tredjedel misslyckas i gymnasiet. Gymnasiets misslyckanden
            är i sin tur en följd av bl.a. brister genom hela grundskolesystemet.
            Skolverkets rapporter och skolministerns olika inlägg tyder på
            att alltfler inser att den svenska skolan inte klarar av sitt
            mål att vara till för alla elever.
          </note>
          <note>
            Jag och Folkpartiet har i olika sammanhang fört fram ett stort
            antal förslag till kvalitetshöjande åtgärder. Ett genomgående
            tema i vår kritik har varit den bristande informationen till elever
            och föräldrar samt den bristfälliga utvärderingen av betyg, resultat
            osv.
          </note>
          <note>
            Det är först när man vet var problemen finns som man kan göra
            någonting åt dem. Det gäller skolor, lärare, föräldrar och elever.
          </note>
          <note>
            Dagens fråga om kravet på att föräldrar och elever ska få regelbunden
            skriftlig information får inte handla om formaliteter. Frågan
            är hur vi på bästa sätt ska ge barn och ungdomar en chans att
            förändra och förbättra sina resultat i skolan. Jag anser att det
            inte alltid är tillräckligt med muntlig information och att de
            obligatoriska utvecklingssamtalen borde kompletteras med skriftlig
            information. Den skriftliga informationen kan naturligtvis se
            olika ut, men syftet ska vara att ge föräldrar och elever en tydlig
            bild av hur det går för eleven i skolan. Även skolministern anser
            att information är viktig och kan tänka sig skriftlig information
            men säger inte något exakt i dag om att vi ska ställa krav på
            att alla skolor ska vara skyldiga att lämna sådan skriftlig information.
          </note>
          <note>
            Orsaken till att jag skrev den här interpellationen, fru talman,
            var att skolministern tog avstånd från försök med regelbunden
            skriftlig information som har genomförts på olika håll. I dag
            har skolministern inte upprepat sitt negativa uttalande. Men jag
            tycker inte heller att hon har sagt något om hur vi ska stärka
            kravet på information om hur det går för eleverna i skolan. Redan
            i dag är utvecklingssamtalen en skyldighet, och ingen tycker att
            det är ett för stort krav.
          </note>
          <note>
            Min avslutande fråga blir, fru talman: Anser trots allt skolministern
            att man bör utvidga skyldigheten och förelägga skolorna att lämna
            någon typ av skriftlig information till föräldrar och lärare,
            förlåt, föräldrar och elever.
          </note>
          <note>
            Anf. 7 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Vi kanske ibland behöver skriftlig information till
            lärarna också.
          </note>
          <note>
            I svaret på den fråga som Ulf Nilsson ställde till mig tidigare
            angående dessa omdömen använde jag formuleringen om de var betygsliknande.
            Det är ju denna fråga, om det är så eller inte, som Skolverket
            nu prövar.
          </note>
          <note>
            Nu kommer vi tillbaka till den skriftliga informationen. För
            mig är det viktiga nu att själva utvecklingssamtalet genomförs
            enligt de intentioner som riksdagen har beslutat om. Vi vet ju
            att vi fortfarande inte är där. Låt oss därför som ett första
            steg se till att vårt samtal här också förmedlas ut till skolorna
            och båda understryka vikten av att man tar detta på allvar.
          </note>
          <note>
            Många lärare, de flesta, gör detta på ett bra sätt, men andra
            gör precis som i de tidigare s.k. kvartssamtalen.
          </note>
          <note>
            Det är skolans skyldighet att se till att man kommer till rätta
            med detta.
          </note>
          <note>
            Om vi i nuläget, när vi inte ens har fullföljt första steget,
            pratar om skriftliga omdömen tror jag att det kan bli fel. De
            lärare som fortfarande inte har lärt sig att genomföra utvecklingssamtal
            kan då luta sig mot ett skriftligt omdöme utan att ha förstått
            varför vi säger att det är så viktigt med dialogen och den ömsesidiga
            kontakten. Då kanske det blir så att man bara talar om för någon
            var en elev befinner sig utan att kunna ta reda på elevens hela
            situation och lyssna på vad elever och föräldrar har att säga
            tillbaka.
          </note>
          <note>
            Jag vill alltså ta det här första steget. Jag vill se, när nästa
            rapport om utvecklingssamtalen kommer, att vi får en positivare
            beskrivning av hela skolan. År för år får vi bättre prognoser
            om användningen av utvecklingssamtalen, men vi har inte nått fram
            till hundra procent.
          </note>
          <note>
            Jag har här tydligt understrukit att det finns former för att
            göra skriftlig dokumentation som kan vara oerhört positiv. Men
            jag är inte i dag beredd, och för framtiden vet jag inte, att
            säga att det ska vara både utvecklingssamtal och skriftligt omdöme.
            Jag vill först garantera att vi har nått de mål vi ville nå med
            utvecklingssamtalen.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1999/2000:180 om decentraliserad tingsrättsorganisation
          </note>
          <note>
            Anf. 8 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Erik Arthur Egervärn har frågat mig dels vilka åtgärder
            jag avser vidta för att bibehålla en decentraliserad tingsrättsorganisation,
            dels vilka åtgärder jag avser vidta för att bibehålla den kompetens
            som övrig domstolspersonal besitter.
          </note>
          <note>
            Det är riktigt som Erik Arthur Egervärn inledningsvis anför i
            sin interpellation att kraven på dagens domstolar har ökat och
            behovet av specialisering och kompetenshöjning framstår som allt
            angelägnare. Jag delar också Erik Arthur Egervärns åsikt att domstolar
            med lokal förankring är viktigt.
          </note>
          <note>
            Regeringens utgångspunkter i det pågående arbetet med modernisering
            av domstolsväsendet är att medborgarna i hela landet ska ha tillgång
            till en dömande verksamhet med hög kvalitet, hög effektivitet
            och hög tillgänglighet. Viktigt är också att domstolarna är och
            av personalen upplevs som attraktiva arbetsplatser med goda arbetsvillkor
            och möjlighet till vidareutveckling och kompetenshöjning. Domstolarna
            ska också ha de resurser som behövs för en väl fungerande verksamhet.
          </note>
          <note>
            Ett bra sätt att åstadkomma ett modernt domstolsväsende som uppfyller
            angivna krav är enligt min uppfattning att bedriva verksamhet
            i flera domstolar med gemensam domkrets. En sådan konstruktion
            öppnar möjligheter till specialisering samtidigt som den lokala
            förankringen kan bibehållas. Som jag framhållit många gånger tidigare
            kan dock kraven på en modern domstolsorganisation innebära att
            en tingsrätt bör läggas samman med en annan, t.ex. när målunderlaget
            är för litet för att skapa bärkraftiga domstolsenheter eller när
            domstolarna ligger geografiskt nära varandra. Regeringen avser
            att senare i vår i en handlingsplan till riksdagen ge sin syn
            på det framtida domstolsväsendet. Av avgörande betydelse för arbetet
            med att modernisera domstolsväsendet är att den stora kompetens
            och erfarenhet som i dag finns i domstolarna så långt som möjligt
            tas till vara och utvecklas. Personalfrågor har därför hög prioritet
            i det fortsatta moderniseringsarbetet, bl.a. med sikte på att
            undvika den oro och undran inför framtiden som organisationsfrågor
            kan skapa.
          </note>
          <note>
            I moderniseringsarbetet är vidareutveckling och kompetenshöjning
            hos domstolspersonalen en viktig del. I arbetet med att utveckla
            domstolarnas beredningsorganisation ska erfarna och duktiga domstolssekreterare
            erbjudas möjlighet till utbildning och vidareutveckling för att
            därefter kunna erhålla mer kvalificerade arbetsuppgifter. Domstolsverket
            har utarbetat en mycket ambitiös utbildningsplan som omfattar
            all domstolspersonal. Förändringarna i domstolsväsendet kommer
            emellertid att leda till att viss personal blir övertalig. En
            utgångspunkt är att de personalneddragningar som motiveras av
            verksamhetens förändrade behov så långt som möjligt ska ske genom
            naturlig avgång eller pensionsersättning.
          </note>
          <note>
            Erik Arthur Egervärn är orolig över den effekt reformen när det
            gäller inskrivningsverksamheten kan ha på de mindre tingsrätterna.
          </note>
          <note>
            Inskrivningsverksamhetens framtida organisation har under flera
            år varit föremål för ett flertal utredningar och många diskussioner.
            I och med beslutet att verksamheten nu ska koncentreras till sju
            inskrivningsmyndigheter i landet har ett viktigt steg tagits i
            det pågående arbetet med modernisering av domstolsväsendet, som
            syftar bl.a. till att verksamheten i domstolarna ska renodlas
            och koncentreras till de dömande uppgifterna.
          </note>
          <note>
            I princip skulle all inskrivningsverksamhet kunna utföras vid
            en tingsrätt i landet eftersom det är fråga om en ADB-baserad
            registreringsverksamhet. En sådan organisation skulle dock innebära
            att det blev svårt att behålla tillräckligt många av medarbetarna
            från de nuvarande inskrivningsmyndigheterna. Regeringen har vid
            lokaliseringen av inskrivningsmyndigheterna tagit regionala hänsyn
            och sysselsättningshänsyn och således genomgående placerat myndigheterna
            vid mindre tingsrätter i landet.
          </note>
          <note>
            Erik Arthur Egervärn känner också oro för de budgetneddragningar
            för domstolarna som Domstolsverket föreslagit.
          </note>
          <note>
            Jag vill börja med att poängtera att budgetneddragningarna inte
            har något samband med moderniseringsarbetet. Domstolarnas tidigare
            stora anslagssparande är slut, och verksamheterna måste därför
            anpassas till budgetramarna. Domstolsverket har under hösten arbetat
            med att bedöma resursbehovet för domstolarna de kommande tre åren.
            Något generellt sparbeting på 15 % har inte ställts. På grundval
            av handlingsplaner för treårsperioden som har utarbetats av domstolscheferna
            har Domstolsverket genomfört budgetkonferenser där verket i dialog
            med de enskilda domstolarna utformat budgetar som tar hänsyn till
            den enskilda domstolens speciella och lokala förutsättningar för
            att bedriva sin verksamhet.
          </note>
          <note>
            Justitiedepartementet avser att noga följa den ekonomiska utvecklingen
            vid landets domstolar.
          </note>
          <note>
            Regeringen kommer att i vårpropositionen återkomma till domstolarnas
            resursbehov för de närmaste åren. Det är min förhoppning att rättsväsendet
            i sin helhet ska få ett sådant tillskott att verksamheten kan
            utvecklas och förbättras ytterligare.
          </note>
          <note type="speaker">
            Anf. 9 ERIK ARTHUR EGERVÄRN (c):
          </note>
          <note>
            Fru talman! Jag ber att få tacka för svaret.
          </note>
          <note>
            Jag noterar att justitieministern är positiv till försök med
            gemensamma domkretsar som ett alternativ till sammanslagning av
            tingsrätter. Centerpartiet är också öppet för en sådan lösning,
            vilket framgår av vår partimotion i frågan. Jag vill dock markera
            att vi förutsätter att det i så fall är en samverkan med självständiga
            tingsrätter och att det alltså inte är fråga om någon form av
            filialverksamhet. Det vore bra att få ett klarläggande på den
            punkten. Det är nämligen väldigt viktigt att domare och nämndemän
            har en lokal förankring som grund för respekt och tilltro till
            rättssystemet.
          </note>
          <note>
            Beträffande inskrivningsverksamheten konstaterar jag att regeringen
            centraliserar denna till sju tingsrätter, om jag förstått saken
            rätt. Centerpartiet anser att inskrivningsverksamheten tills vidare
            borde ha funnits kvar vid alla tingsrätter. Vi avvisar i och för
            sig inte tanken på viss samordning, men vi skulle gärna vilja
            se hela förslaget till domstolsorganisation först.
          </note>
          <note>
            När det gäller de ekonomiska ramarna för rättsväsendet säger
            justitieministern att regeringen avser att noga följa den ekonomiska
            utvecklingen vid domstolarna och att några generella sparbeting
            inte utfärdats.
          </note>
          <note>
            Det skulle således inte finnas anledning till oro. Jag vill då
            konstatera att Centerpartiets oro i frågan trots allt förefaller
            berättigad. Besparingarna tycks nämligen drabba olika tingsrätter
            väldigt olika. Vi har noterat att de små tingsrätterna drabbas
            i högre grad. Som exempel kan jag nämna att Helsingborg får 8
            % besparing under en treårsperiod medan Klippan får
          </note>
          <note>
            14 % besparing under samma tid.
          </note>
          <note>
            Centerpartiet vill för övrigt avdela ytterligare 500
          </note>
          <note>
            miljoner kronor till rättsväsendet just med tonvikt på domstolarna.
            Det vore intressant att få ett klarläggande beträffande den gemensamma
            domkretsorganisationen och hur man ser på tingsrätternas inbördes
            situation i det sammanhanget.
          </note>
          <note>
            Anf. 10 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Genom att ha större domkretsar men ha möjlighet att
            bedriva den dömande verksamheten på flera ställen åstadkommer
            man det fördelaktiga att man har möjlighet att skapa förutsättningar
            för specialisering i den typen av mål där kompetensen i den dömande
            verksamheten behöver utvecklas hela tiden.
          </note>
          <note>
            Det betyder att vissa typer av mål kan styras till en viss tingsrätt
            inom domkretsen, medan man i andra mål, som inte kräver den särskilda
            specialiseringen utan är mer av allmänt slag, kan utgå från den
            tingsrätt som ligger närmast.
          </note>
          <note>
            På det sättet åstadkommer vi en möjlighet för domstolarna att
            utveckla sin verksamhet så att de uppfyller de krav som medborgarna
            ställer. Samtidigt värnar vi om närheten i de fall där inte specialiseringen
            kräver en annan ordning.
          </note>
          <note>
            Jag tycker att det här är ett sätt att hantera den uppgift och
            det ansvar vi har för att säkerställa att den dömande verksamheten
            kan bibehållas på den mycket höga nivå som vi är vana att ha i
            vårt land.
          </note>
          <note type="speaker">
            Anf. 11 ERIK ARTHUR EGERVÄRN (c):
          </note>
          <note>
            Fru talman! Som jag sade i mitt tidigare anförande är vi inte
            från Centerpartiets sida negativa till gemensamma domkretsar och
            försök med en sådan organisation. Det jag frågade var hur man
            ser på de inbördes tingsrätterna i en sådan gemensam domkrets.
            Vår farhåga är att de kommer att förvandlas till någon form av
            filialverksamhet till en tingsrätt som är huvudtingsrätt, om jag
            uttrycker mig så. Just den funderingen berörde inte justitieministern.
          </note>
          <note>
            Jag har en fråga till som jag vill ställa till justitieministern.
            Den fanns i och för sig också i min interpellation. Hur ser man
            på möjligheterna att låta riksdagen besluta om domstolsväsendets
            organisation?
          </note>
          <note>
            Centerpartiet anser att detta är ytterst viktigt och att det
            också i högsta grad är en demokratifråga. Dessutom är det helt
            avgörande för tilltron till rättsväsendet. Justitieministern har
            inte berört detta i sitt svar, varför?
          </note>
          <note>
            Anf. 12 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! I mitt svar redogjorde jag, som jag har gjort tidigare,
            för att regeringen avser att under våren presentera en handlingsplan
            för utveckling av domstolsväsendet. Genom det ges riksdagen möjligheter
            att ha synpunkter och ge vägledning till regeringen i det fortsatta
            arbetet. I övrigt följer vi de lagar och förordningar som finns
            på området.
          </note>
          <note type="speaker">
            Anf. 13 ERIK ARTHUR EGERVÄRN (c):
          </note>
          <note>
            Fru talman! Tack, det låter i och för sig bra att få denna handlingsplan,
            men justitieministern inskränker riksdagens agerande till att
            ge synpunkter. Min fråga var huruvida man var beredd att låta
            riksdagen besluta när det gäller domstolsorganisationen.
          </note>
          <note>
            Jag noterar att justitieministern fortfarande inte kommenterar
            min fundering kring huruvida tingsrätterna i en gemensam domkrets
            kommer att bli filialer till en huvudtingsrätt.
          </note>
          <note>
            Anf. 14 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Jag vill erinra Erik Arthur Egervärn att det är riksdagen
            som har beslutat i vilken ordning beslut ska fattas om domstolsorganisationen.
          </note>
          <note>
            Frågan om filialer förstår jag ärligt talat inte riktigt. Jag
            har försökt ge en beskrivning av vad det innebär att ha en vidare
            domkrets med flera tingsställen, nämligen att man fördelar ärendena
            efter vad man anser vara möjligt när det gäller behovet av specialisering
            och i andra fall av närhet.
          </note>
          <note>
            Jag tycker inte att man över huvud taget behöver ta upp frågan
            om huruvida någonting är filial eller inte, utan arbetsfördelningen
            ska utgå från ett säkerställande av att den dömande verksamheten
            uppfyller de höga krav man ställer. Det kräver olika lösningar
            och olika fördelning av ärendena.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1999/2000:184 om permissionsreglerna
            för fängelsedömda
          </note>
          <note>
            Anf. 15 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Gun Hellsvik har frågat mig vad jag planerar att
            göra för förändring av permissionsreglerna.
          </note>
          <note>
            Jag vill först betona att permissionsinstitutet fyller en viktig
            funktion för att förbereda den intagne för tillvaron utanför anstalten
            och förhindra att han eller hon återfaller i brottslighet efter
            frigivningen. Det är en viktig aspekt även från brottsoffersynpunkt.
            Permissioner motverkar också skadliga verkningar av anstaltstiden.
            Genom permissioner kan den intagne behålla kontakten med anhöriga
            och andra personer i hans eller hennes närhet. Möjligheten till
            permissioner har vidare positiva effekter för anstaltsklimatet.
          </note>
          <note>
            Permissionsbestämmelserna har nyligen varit föremål för översyn.
            Jag anser att de regler som finns på området ger uttryck för en
            lämplig avvägning mellan olika intressen, där såväl samhällsskyddsfaktorer
            som den intagnes behov beaktas. Jag tänker inte i det här sammanhanget
            gå närmare in på reglerna utan endast erinra om att lagstiftningens
            utgångspunkt är att permissioner inte ska beviljas om det finns
            en påtaglig risk för fortsatt brottslig verksamhet eller annat
            missbruk.
          </note>
          <note>
            Det är av stor vikt att gällande permissionsbestämmelser tillämpas
            på ett likartat och förutsebart sätt. Inom kriminalvården pågår
            ett löpande arbete med att ta fram instrument för att följa upp
            och kvalitetssäkra verksamheten inom kriminalvården. Som ett led
            i det arbetet har Kriminalvårdsstyrelsen sett över långtidsdömdas
            utevistelser. Resultatet av översynen presenterades förra veckan.
            Av rapporten framgår att det inte är regelverket det är fel på
            utan tillämpningen. Utredningen konstaterar att långtidsdömda
            som befinner sig på anstalt av lägre säkerhetsgrad i vissa fall
            medgetts utevistelser i stor omfattning och att det funnits allvarliga
            brister när det gäller tillsynen och kontrollen på alla nivåer
            inom kriminalvårdsverket. I rapporten föreslås bl.a. en bättre
            kontroll, planering och uppföljning av permissionerna.
          </note>
          <note>
            Det föreslås vidare att delegations- och beslutsordningen ska
            ses över och att tillsynen ska förstärkas.
          </note>
          <note>
            Gun Hellsvik undrar hur jag ska agera för att kriminalvården
            i större utsträckning ska använda sig av farlighetsbedömningar
            inför permissioner.
          </note>
          <note>
            Ett arbete med att utveckla möjligheterna att göra säkrare risk-
            och farlighetsbedömningar pågår inom kriminalvården. Ett exempel
            är riksmottagningen vid
          </note>
          <note>
            Kumla. Alla långtidsdömda män utreds där och en individuell riskprofil
            tas fram. Den används som en del i bedömningen av vilka särskilda
            villkor som ska gälla för långtidsdömda, bl.a. vid permissioner.
          </note>
          <note>
            För att förhindra permissionsmissbruk är den riskbedömning som
            inledningsvis görs av långtidsdömda inte tillräcklig. Kriminalvården
            måste hitta bättre metoder och arbetssätt för att göra risk- och
            farlighetsbedömningar som kan användas som underlag även för andra
            beslut under verkställighetstiden, t.ex. permissioner. Regeringen
            har därför gett
          </note>
          <note>
            Kriminalvårdsstyrelsen i uppdrag att redovisa vilka åtgärder
            som genomförts i det syftet.
          </note>
          <note>
            Gun Hellsvik frågar vidare hur jag ska agera för att beslut om
            permission ska kunna fattas på fullständig information om den
            dömdes eventuella misskötsamhet.
          </note>
          <note>
            Det är självklart viktigt att kriminalvården har ett fullgott
            beslutsunderlag innan permission beviljas.
          </note>
          <note>
            Kriminalvårdsstyrelsens utredning visar att beslutsunderlaget
            många gånger varit bristfälligt och att någon närmare kontroll
            av tidigare brottslighet, skötsamheten under tidigare permissioner
            etc. inte gjorts.
          </note>
          <note>
            En viktig uppgift för styrelsen blir nu att se till att rutinerna
            förbättras och få till stånd en fungerande tillsynsverksamhet
            som ser till att bestämmelser och rutiner följs. Ett syfte med
            den omorganisation som regeringen nyligen gett klartecken till
            är just att effektivisera tillsynsverksamheten. Jag vill också
            nämna att det inom Justitiedepartementet pågår ett arbete med
            att reglera kriminalvårdens möjligheter att registrera uppgifter.
            Min förhoppning är att det arbetet ska leda till att kriminalvården
            på ett enklare sätt får tillgång till de uppgifter den behöver
            och att det ska leda till bättre beslutsunderlag.
          </note>
          <note>
            Gun Hellsviks tredje fråga gäller hur jag ska agera för att en
            fullgod kontroll av de dömda ska kunna genomföras under permission.
          </note>
          <note>
            Kriminalvårdsstyrelsens utredning föreslår i sin rapport att
            varje permission ska planeras, kontrolleras och följas upp. Att
            så sker är för mig en självklarhet och en förutsättning för att
            gällande permissionsbestämmelser ska kunna tillämpas på avsett
            sätt. Jag utgår från att Kriminalvårdsstyrelsen omedelbart kommer
            att vidta åtgärder för att förbättra kontrollinsatserna. Utredningens
            förslag att utnyttja den frivårdspersonal som arbetar med intensivövervakning
            för detta ändamål förefaller vara ett steg i rätt riktning.
          </note>
          <note>
            Gun Hellsvik frågar slutligen hur jag ämnar agera för att skydda
            allmänheten mot farliga brottslingar och om människor trots allt
            drabbas, som anhöriga i fallet Malexander, kompensera dem för
            åsamkat lidande.
          </note>
          <note>
            Som jag redan tidigare varit inne på är lagstiftningens utgångspunkt
            att permission inte ska beviljas om det finns en påtaglig risk
            för brott. Med de förbättringar i tillämpning och tillsyn som
            föreslås i
          </note>
          <note>
            Kriminalvårdsstyrelsens rapport utgår jag från att risken för
            permissionsmissbruk minimeras. När det gäller att förutsäga mänskligt
            beteende kan man dock tyvärr aldrig helt utesluta att felbedömningar
            görs i enskilda fall. Om en intagen begår brott under en permission
            betalas ersättning ut enligt brottsskadelagen. Reglerna är utformade
            så att rätten till ersättning är extra omfattande om den som begått
            brottet var intagen i kriminalvårdsanstalt. Jag är givetvis medveten
            om att pengar inte kan kompensera inträffade tragedier, såsom
            den i Malexander.
          </note>
          <note type="speaker">
            Anf. 16 GUN HELLSVIK (m):
          </note>
          <note>
            Fru talman! Jag tackar justitieministern för svaret.
          </note>
          <note>
            Justitieministern sade inledningsvis att permissioner "fyller
            en viktig funktion för att förbereda den intagne för tillvaron
            utanför anstalten - - -". Det finns emellertid skäl, precis som
            framgår av Kriminalvårdsstyrelsens utredning om permissioner för
            långtidsdömda, att fundera över grunden och förutsättningarna
            för dagens regelsystem.
          </note>
          <note>
            1974 års kriminalvårdsreform, som fortfarande utgör basen, tillkom
            i ett läge då merparten av de intagna var socialt utslagna personer
            med alkoholmissbruk. Den ökade möjligheten till utevistelser som
            kriminalvårdsreformen innebar syftade till att stödja rehabilitering
            och frigivningsförberedelser för personer som länge levt utanför
            samhället och med sviktande eller helt brutna sociala relationer.
          </note>
          <note>
            I dag finner vi emellertid på många anstalter i stället ett starkt
            tryck från resursstarka intagna att utnyttja varje tillfälle att
            komma ut. Anser inte justitieministern att denna utveckling borde
            vara skäl nog för en översyn för att skapa regler anpassade även
            för de resursstarka? Kriminalvården hävdar att de resursstarka
            sätter personalen under starkt tryck. Det är då skrämmande att
            notera att 700 vårdare på våra fängelser saknar grundutbildning.
            Pengar för att ge de anställda nödvändig grundutbildning, och
            förhoppningsvis även återkommande utbildning, finns inte.
          </note>
          <note>
            Vad tänker justitieministern göra åt detta?
          </note>
          <note>
            Som framgår av min interpellation är jag av uppfattningen att
            kriminalvården i större utsträckning bör använda sig av farlighetsbedömningar
            inför permissioner. I kriminalvårdens utredning framkommer att
            behov av en ökning av s.k. kvalificerade riskbedömningar föreligger.
            Jag uppfattar att justitieministern delar denna uppfattning då
            hon säger att den riskbedömning som görs i samband med intagning
            av långtidsdömda inte är tillräcklig och att kriminalvården måste
            hitta bättre metoder för bedömningar som kan användas som underlag
            för beslut om t.ex. permissioner. Det kan noteras att kriminalvårdens
            utredning visar att ett skäl till att nya bedömningar ytterst
            sällan görs är att de är mycket kostsamma.
          </note>
          <note>
            Slutligen vill jag kommentera justitieministerns svar på min
            fråga om hur en fullgod kontroll av de dömda ska kunna genomföras
            under permission.
          </note>
          <note>
            Justitieministern ser positivt på förslaget att frivårdspersonal
            som arbetar med intensivövervakning ska utnyttjas. Det är lätt
            att tycka så om man bortser från hur denna personal med dagens
            budget har det. Enligt uppgift från Kriminalvårdsstyrelsen innebär
            årets budget att man redan tvingats minska kontrollen av dem som
            står under elektronisk bevakning. Om nu samma personal ska få
            ytterligare uppgifter kommer allt att bli halvdant och alla blir
            förlorare.
          </note>
          <note>
            Fru talman! I kriminalvårdens utredning sägs att dagens problem
            med för allmänheten oacceptabel hantering av permissionsinstitutet
            delvis är ett utslag av en - detta är Kriminalvårdsstyrelsens
            ord - allmän hygglighet och tro på det goda hos människan. Det
            låter bra, men jag uppfattar detta som självkritik från kriminalvårdens
            sida. Det är, fru talman, dags att inse att dagens kriminalvårdspolitik
            präglas av naivitet.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1999/2000:138 om ungdomsrån
          </note>
          <note>
            Anf. 17 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Gunnel Wallin har frågat vad jag avser göra för att
            komma till rätta med den enligt henne alltmer utbredda brottslighet
            som begås av unga gärningsmän och vilka åtgärder jag avser vidta
            för att förbättra skyddet för vittnen.
          </note>
          <note>
            Inledningsvis vill jag konstatera att det råder delade meningar
            bland forskare om ungas brottslighet ökar. Men jag håller med
            Gunnel Wallin om att det är mycket oroande både att ungdomar utsätts
            för rån och att ungdomar begår rån. Vi är också överens om vikten
            av snabba åtgärder när ungdomar begår brott och om att detta är
            en viktig uppgift för rättsväsendet.
          </note>
          <note>
            Reglerna om ungdomsmål ändrades 1995 för att åstadkomma en snabbare
            handläggning när personer under 18 år misstänks för brott. Det
            beslutades också att målen ska handläggas av personer med särskild
            lämplighet för uppgiften. Genom ändringar som trädde i kraft den
            1 januari 1999 har påföljdssystemet för de unga lagöverträdarna
            förbättrats. Bl.a. har påföljden överlämnande till vård inom socialtjänsten
            stramats upp och blivit tydligare, och en ny frihetsberövande
            påföljd, sluten ungdomsvård, infördes.
          </note>
          <note>
            Men jag vill vidga perspektivet och påstå att det bör vara en
            prioriterad uppgift för hela samhället att se till att våra barn
            och ungdomar inte blir utsatta för brott och inte heller lockas
            att begå brott. Insatser från familjen, skolan, övriga lokalsamhället
            och socialtjänsten är nog så viktiga liksom att ungdomar själva
            ges möjlighet till ett aktivt deltagande. De lokala brottsförebyggande
            råd eller motsvarande som nu växer fram runtom i landet är en
            bra samlingsplats för att samordna de åtgärder som kan vidtas
            i lokalsamhället. Detta arbete stöds, på regeringens uppdrag,
            aktivt av Brottsförebyggande rådet, BRÅ.
          </note>
          <note>
            Jag kan försäkra Gunnel Wallin att ungdomsrån är något som redan
            uppmärksammats och som tas på stort allvar inom rättsväsendet.
            På flera nivåer pågår arbete för att på olika sätt minska antalet
            ungdomsrån och för att ge stöd till ungdomar som utsatts för brott.
          </note>
          <note>
            Jag tänker bara nämna några exempel.
          </note>
          <note>
            Polismyndigheter på olika håll i landet har börjat utarbeta strategier
            för att bekämpa ungdomsrånen, genom t.ex. aktivt informationsutbyte
            och samordnade insatser. Man har också i flera fall lyckats utreda
            serier av rån mot ungdomar. En ökad polisövervakning bidrar till
            att flera brott kan klaras upp och har säkerligen också en förebyggande
            effekt när det väl står klart att risken att bli upptäckt är stor.
          </note>
          <note>
            När det gäller stödet till brottsoffer och vittnen vill jag nämna
            att förslagen i Brottsofferutredningens betänkande för närvarande
            bereds inom Regeringskansliet. En proposition ska lämnas till
            riksdagen under året. Brottsofferutredningen har föreslagit att
            domstolarnas lokaler bör utformas så att vittnen och målsägande
            inte behöver konfronteras med den tilltalade, att det bör finnas
            personal som kan ge målsägande och vittnen ett bättre bemötande
            i domstolslokalerna samt att den ideellt anordnade vittnesstödsverksamheten
            uppmuntras på olika sätt. Självfallet vägs också barnperspektivet
            i barnkonventionens mening in i de förslag regeringen avser att
            lämna i den kommande propositionen.
          </note>
          <note>
            Att personer som blivit utsatta för brott eller medverkar till
            att brott utreds och klaras upp inte ska behöva känna rädsla för
            repressalier eller hot från misstänkta är av största vikt i en
            rättsstat. Regeringen gav därför i november förra året Rikspolisstyrelsen
            i uppdrag att, i samverkan med flera andra myndigheter inom rättsväsendet,
            utarbeta ett förslag till ett nationellt handlingsprogram för
            skydd av vittnen, målsägande och andra bevispersoner. Syftet är
            att på bästa sätt samordna de insatser som behövs för att skydda
            brottsoffer och vittnen. I uppdraget ingår också att föreslå dels
            förbättringar av de metoder som nu används, dels nya metoder för
            att öka tryggheten för dessa personer. Uppdraget ska redovisas
            senast den 30 november i år.
          </note>
          <note>
            Men det är också viktigt att unga får information om möjligheterna
            till stöd och skydd. Jag vet att polisen arbetar för att förbättra
            informationen till brottsoffer. Åtgärder inom andra områden spelar,
            som jag redan tidigare sagt, en mycket stor roll, och skolan kan
            vara en lämplig arena för att nå många ungdomar. Även sådant arbete
            pågår i landet för att ge ungdomar som utsatts för brott ett starkt
            stöd från klasskamrater och vuxna så att de anmäler brotten och
            klarar den påfrestning utredning och rättegång innebär.
          </note>
          <note>
            Stockholms stödcentrum för unga brottsoffer, som drivs i samverkan
            mellan socialtjänsten och polismyndigheten, har också beviljats
            stöd ur Brottsofferfonden. Denna innovativa verksamhet ger inte
            bara stöd till unga offer som anmält brott utan driver också ett
            utåtriktat arbete och bygger nu upp ett nätverk av stödpersoner,
            som rekryteras från Stockholms universitets juristlinje.
          </note>
          <note>
            Det är viktigt att vi skaffar oss mer kunskap som underlag för
            vidare överväganden av vilka ytterligare åtgärder som kan vara
            lämpliga att vidta. Vid BRÅ
          </note>
          <note>
            läggs för närvarande sista handen vid en rapport om ungdomsrån.
            I rapporten belyser BRÅ ungdomsrånens utveckling och omfattning,
            deras karaktär och kontext liksom rånarnas och de rånades bakgrund.
          </note>
          <note>
            Andra frågor som tas upp är orsaken till att många ungdomsrån
            inte anmäls och vilka skadeverkningar rånen medför.
          </note>
          <note>
            Rättsväsendet har således redan uppmärksammat problemet att ungdomar
            rånas av andra ungdomar och vidtagit en rad åtgärder. Men självklart
            får vi inte slå oss till ro med detta. Jag kommer att noga följa
            rättsväsendets arbete med dessa frågor.
          </note>
          <note type="speaker">
            Anf. 18 GUNNEL WALLIN (c):
          </note>
          <note>
            Fru talman! Jag tackar justitieministern för det uttömmande svaret.
            Jag delar justitieministerns syn på att det är allas vårt ansvar,
            hela samhällets uppgift, att se till att våra barn varken blir
            brottsoffer eller gärningsmän.
          </note>
          <note>
            Det stämmer att flera serier av ungdomsrån har klarats upp på
            den senaste tiden - nu är det ett tag sedan jag väckte interpellationen
            - och jag kan se att det beror på att polisen och rättsväsendets
            andra aktörer har prioriterat den typen av brottslighet. Det är
            jättebra.
          </note>
          <note>
            Det samarbete som justitieministern tar upp mellan det brottsförebyggande
            centrum som finns inom socialtjänstförvaltningen i Stockholms
            stad och citypolisens ungdomsrotel har sitt upphov i det senaste
            årets markanta ökning av ungdomsrån. Men det är inte bara i Stockholm,
            utan det förekommer på alltfler ställen i vårt land. Just detta
            samarbete är en vällovlig gärning.
          </note>
          <note>
            Att juriststudenter engagerar sig i det här samarbetsprojektet
            är bra för framtiden, och det är lärande -
          </note>
          <note>
            man kan göra två saker på samma gång. Brottsofferstödjarna kan
            vittna om hur de unga brottsoffren rånas och sedan skräms till
            tystnad av gärningsmännen.
          </note>
          <note>
            I det senaste numret av Juseks tidning berättar brottsofferstödjarna
            om hur en 13-åring som skulle gå på bio tillsammans med sina kompisar
            plötsligt blev rånad av tre 18-åriga invandrarkillar. 13-åringen
            fick en kniv mot sin hals, och brottsofferstödjarna berättar om
            vilken allvarlig kränkning det var och hur djupt traumatisk den
            upplevelsen var för pojken.
          </note>
          <note>
            I anslutning till artikeln finns några citat, bl.a. det här:
            "Om det lönar sig att hota brottsoffer och vittnen förlorar rättsväsendet
            sitt syfte." Det är viktigt att ha det med sig i det fortsatta
            arbetet. Det står på ett annat ställe: "Hela rättssystemet är
            inriktat på gärningsmannen. Offret får oftast inget höra förrän
            ett brev dimper ner med kallelse till rättegång och hot om böter
            ifall man inte infinner sig." Vi har haft den diskussionen tidigare,
            och vi ser här att man har kommit en bit på väg.
          </note>
          <note>
            Det som jag också vill lyfta upp är att problemen med ungdomsvåld
            på grund av de allvarliga konsekvenserna för de enskilt drabbade
            och för samhället på sikt förtjänar att uppmärksammas.
          </note>
          <note>
            När det gäller brottsofferstödjarna påtalar de just risken för
            att de unga brottsoffren, som kommer från goda uppväxtmiljöer
            och ofta rånas av invandrargäng, själva blir rasister eller nazister.
            Den rädsla och den kränkning som de blir utsatta för föder ett
            väldigt hat.
          </note>
          <note>
            Därför är det en viktig uppgift för brottsofferstödjarna att
            få offren att inte känna aggression mot alla invandrare. Där har
            de en viktig uppgift att fylla.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1999/2000:159 om kriminalvården
          </note>
          <note>
            Anf. 19 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Gunnel Wallin (c) har frågat mig vad jag avser att
            vidta för åtgärder för att förbättra olika förhållanden inom kriminalvården.
          </note>
          <note>
            Gunnel Wallins första fråga gäller vilka åtgärder jag avser att
            vidta för att förkorta väntetiderna på häktena i avvaktan på anstaltsplacering.
          </note>
          <note>
            Målsättningen är att ingen fängelsedömd ska förvaras i häkte
            längre än sju dagar efter det att en dom blivit verkställbar.
            Denna målsättning har av olika orsaker inte alltid kunnat uppnås.
            Delvis beror det på att beläggningssituationen vid anstalterna
            periodvis varit ansträngd. Beläggningssituationen är dock inte
            hela förklaringen. Av olika skäl förekommer det också att dömda
            vill sitta kvar i häktet så länge som möjligt.
          </note>
          <note>
            Kriminalvårdsstyrelsen är medveten om problemet och har därför
            sett över sina placeringsrutiner.
          </note>
          <note>
            Vidare har ett antal stängda platser öppnats. De vidtagna åtgärderna
            har tyvärr ännu inte lett till att problemet försvunnit. Kriminalvårdsstyrelsen
            har bl.a. av den anledningen inlett ett arbete med att se över
            indelningen i säkerhetsklasser och differentieringen av de intagna.
            Jag utgår från att dessa åtgärder kommer att leda till förbättringar
            men kommer givetvis noga att följa Kriminalvårdsstyrelsens arbete.
          </note>
          <note>
            Gunnel Wallin undrar vidare vad jag avser att göra för att tillgodose
            tillgången till kvalificerad behandlingspersonal inom kriminalvården.
          </note>
          <note>
            En kompetent och engagerad personal är en förutsättning för att
            kriminalvården ska kunna uppfylla de ökade krav statsmakterna
            under senare år ställt på kriminalvården. Kriminalvården har också
            satsat stora resurser på att höja kompetensen på sin personal.
          </note>
          <note>
            Kontaktmannaskapet har införts i syfte att tillvarata och utveckla
            varje anställds kompetens på ett för verksamheten effektivt sätt
            vad gäller säkerhet, omvårdnad och påverkan. Vårdarrollens nya
            innehåll har inneburit att fler personer med högskoleutbildning
            anställs inom kriminalvården. Självklart räcker det dock inte
            med att höja kompetensen hos de nyanställda. Även de redan anställda
            måste få utveckla sin kompetens. Omorganisationen genomfördes
            bl.a. i syfte att det skulle bli lättare att använda utbildade
            frivårdare som handledare för vårdarna på anstalterna. Jag kommer
            noga att följa kriminalvårdens arbete med kompetensutveckling.
            I regleringsbrevet för innevarande år har Kriminalvårdsstyrelsen
            därför fått i uppdrag att redovisa vilka insatser för kompetensutveckling
            som genomförts.
          </note>
          <note>
            Gunnel Wallin konstaterar vidare att andelen narkomaner inom
            kriminalvården ökar och att kontrollåtgärdernas omfattning i anstalter
            och häkten har minskat. Hon undrar vad jag avser att göra för
            att intensifiera kriminalvårdens drogbekämpande arbete.
          </note>
          <note>
            Att andelen narkomaner i våra fängelser har ökat kan åtminstone
            delvis förklaras med att vi under senare år fått en rad alternativa
            påföljder. Det medför att fängelseklientelet proportionellt sett
            blivit allt hårdare belastat avseende missbruk. Att bekämpa narkotikan
            är en av kriminalvårdens viktigaste uppgifter. Det sker genom
            att differentiera de intagna, tillhandahålla missbruksrelaterade
            program, genomföra kontroller, dvs. urinprovstagningar och visitationer,
            samt driva särskilda projekt. Under det senaste året har dock
            insatserna mot narkotikan minskat något. Kriminalvården har förklarat
            de minskade insatserna med den omorganisation som genomförts under
            förra året. En omorganisation är en process som innebär omställningar
            och kan medföra en viss effektivitetsförlust i ett kortsiktigt
            perspektiv. Jag utgår därför från att insatsminskningarna endast
            är tillfälliga. Regeringen har i årets regleringsbrev krävt att
            kriminalvården ökar sina insatser för att bekämpa narkotikamissbruket.
            Målet är att anstalter och häkten ska hållas fria från narkotika.
          </note>
          <note>
            Gunnel Wallins sista fråga gäller frigivningsförberedelser och
            vilka åtgärder jag avser att vidta för att underlätta samarbetet
            mellan kriminalvården och andra myndigheter som spelar en viktig
            roll i utslussningssituationen.
          </note>
          <note>
            Precis som Gunnel Wallin säger är kommunernas minskade insatser
            för att bekosta vård och behandling av den som varit föremål för
            kriminalvård ett stort problem. Att de intagnas förhållande vid
            frigivningen förbättras är helt nödvändigt om det brottsförebyggande
            arbetet ska lyckas. De senaste åren har såväl
          </note>
          <note>
            Brottsförebyggande rådet som Kriminalvårdsstyrelsen presenterat
            undersökningar som visat vilken svår situation den intagne ofta
            ställs inför vid frigivningen.
          </note>
          <note>
            En viktig uppgift för kriminalvården är att se till att de intagnas
            förhållanden vid frigivningen är sådana att de har rimliga förutsättningar
            att klara sig utan att begå nya brott. Jag är medveten om att
            detta arbete inte är lätt, särskilt som intresset för kriminalvårdens
            klienter inte alltid är så stort hos andra myndigheter.
          </note>
          <note>
            Den nya lokala organisationen har bidragit till att det finns
            bättre förutsättningar för ett fungerande samarbete mellan anstalt
            och frivård inför frigivningen. Det räcker dock inte, och jag
            håller med Gunnel Wallin om att samarbetet med andra myndigheter
            måste utvecklas. Det är också en av uppgifterna som regeringen
            utpekat som prioriterad i regleringsbrevet för kriminalvården.
          </note>
          <note>
            Ett bra samarbete mellan olika myndigheter förutsätter att var
            och en av dem är klar över sitt ansvarsområde och de skyldigheter
            det innebär. Inom regeringen överväger vi för närvarande hur man
            på bästa sätt kan tydliggöra ansvarsfördelningen mellan kriminalvården
            och andra myndigheter. Som ett led i det arbetet har regeringen
            gett Kriminalvårdsstyrelsen i uppdrag att redovisa hur kriminalvården
            arbetar med planeringen av frigivningen och ge exempel på hur
            en strukturerad utslussning ur anstalt skulle kunna utformas för
            olika kategorier intagna. Ambitionen måste, åtminstone på sikt,
            vara att alla intagna ska ha en ordnad situation vid frigivningen.
            Jag är i det sammanhanget övertygad om att det nätverk mellan
            myndigheter och organisationer som bedrivs i många kommuner, t.ex.
            genom brottsförebyggande råd, kommer att kunna utgöra ett viktigt
            forum för samarbetet inför frigivningen.
          </note>
          <note type="speaker">
            Anf. 20 GUNNEL WALLIN (c):
          </note>
          <note>
            Fru talman! Jag tackar justitieministern för svaret.
          </note>
          <note>
            I Centerns budgetalternativ har vi avsatt närmare en halv miljard
            mer än regeringen till rättsväsendet.
          </note>
          <note>
            En stor del av detta, 185 miljoner, har vi avsatt just till kriminalvården.
            Denna medvetna satsning på kriminalvården har vi gjort eftersom
            vi sett och förstått att kriminalvården är i stort behov av ytterligare
            resurser. Det har varit tuffa besparingsår med åtstramningar,
            omorganisationer och personalnedskärningar.
          </note>
          <note>
            För att kvalitetssäkra det framgångsrika arbete som gjorts och
            kunna vidareutveckla mycket av verksamheten krävs ett resurstillskott.
            För att just ta vara på det goda, att åklagarna och poliserna
            nu är på väg att effektivisera sitt arbete, måste man naturligtvis
            också hänga med i andra änden, på kriminalvårdsidan.
          </note>
          <note>
            Det enskilt viktigaste målet för kriminalvården och samhället
            i stort är att förhindra återfall i brott.
          </note>
          <note>
            Med tanke på att över hälften av dem som har dömts till fängelse
            tidigare har suttit inne minst en gång anser jag att det är en
            nyckelfråga att bryta rundgången inom kriminalvården.
          </note>
          <note>
            Klimatet på anstalterna har hårdnat betydligt. Vi fick i går
            höra Seko presentera en enkätundersökning som visar att hälften
            av vårdarna säger sig ha blivit utsatta för hot eller våld de
            senaste åren. Tre av fyra anser samtidigt att kontrollen av fångarna
            blivit sämre.
          </note>
          <note>
            En del av det tuffa klimatet kan förklaras av att rasistiska,
            nazistiska och brottsliga organisationer fått fäste på anstalterna.
            Därför är det angeläget att ge kriminalvården möjligheter att
            registrera, kartlägga och därmed förhindra bildandet av sådana
            nätverk.
          </note>
          <note>
            Justitieministern sade att anstalter har lagts ned och att beläggningsgraden
            ökat. På många håll är beläggningen faktiskt över hundra procent,
            vilket är mycket bekymmersamt. Man måste också blanda de olika
            klasserna därför att det inte finns tillräckligt med platser.
            Möjligheten att omplacera farliga intagna är ganska små, och jag
            kan förstå att de, som justitieministern säger, hellre vill vara
            kvar i häktet.
          </note>
          <note>
            Vi välkomnar att Riksåklagaren nu beslutat sig för att nolltolerans
            ska råda för alla brott med rasistiska motiv och att alla sådana
            brott ska prioriteras av både polis och åklagare. En sådan nolltolerans
            har vi i höstas efterlyst i denna kammare, eftersom vi är övertygade
            om att dessa högerextrema grupper måste bekämpas med alla samhällets
            till buds stående medel.
          </note>
          <note>
            När det gäller narkotikasituationen säger justitieministern att
            insatserna minskat under det senaste året. Man kunde också läsa
            i medierna om incidenten på Norrtäljefängelset, där en narkotikaliga
            sprängdes.
          </note>
          <note>
            Här finns mycket att göra. Kommer man inte åt just den delen,
            att få ned missbruket på anstalterna, blir det svårt att lyckas
            även med utslussningen. Allt detta hänger samman - både utslussningen
            och situationen på anstalterna - med svängdörrsmentaliteten, och
            det gäller att komma ifrån den.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1999/2000:152 om förstärkning av polisen
          </note>
          <note>
            Anf. 21 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Agne Hansson har frågat om jag avser att ta initiativ
            för att klargöra att polisverksamheten måste ha operativ polisiär
            närvaro i varje kommun i landet 24 timmar om dygnet, och vad jag
            avser att vidta för åtgärder för att förstärka polisens resurser
            för att uppfylla den målsättningen. Agne Hansson har också frågat
            vilka åtgärder jag är beredd att vidta för att renodla polisens
            arbetsuppgifter. Vidare har Agne
          </note>
          <note>
            Hansson frågat om jag är beredd att införa en s.k.
          </note>
          <note>
            glesbygdsfaktor för att möta glesbygdens specifika förutsättningar
            vid fördelning av polisresurser över landet.
          </note>
          <note>
            Varje län utgör ett polisdistrikt och i varje polisdistrikt finns
            det en polismyndighet som ansvarar för polisverksamheten där.
            Det är varje myndighet som efter sina förutsättningar bedömer
            hur polisresurserna ska disponeras. Det ankommer sedan på Rikspolisstyrelsen
            att inom ramen för sitt tillsynsansvar särskilt beakta att polisarbetet
            bedrivs i överensstämmelse med de prioriteringar och riktlinjer
            som riksdagen och regeringen har lagt fast för polisverksamheten.
          </note>
          <note>
            Alla beslut av polisoperativ karaktär måste fattas lokalt inom
            polisväsendet. Det vore därför fel av mig att slå fast vilken
            polisiär närvaro som vid varje tillfälle ska finnas i varje kommun.
            Medborgarperspektivet innebär emellertid att polisen självklart
            måste vara lyhörd för omvärldens krav på verksamheten.
          </note>
          <note>
            Det är Rikspolisstyrelsen som fördelar polisväsendets resurser.
            Styrelsen har en budgetdialog varje år med ledningen för varje
            polismyndighet om medelsramarna för de tre kommande åren och en
            resultatdialog om verksamheten under föregående år.
          </note>
          <note>
            Dialogerna har blivit ett viktigt instrument, bl.a. just när
            det gäller att fördela resurserna på ett sätt som säkerställer
            en rationell polisverksamhet i hela landet.
          </note>
          <note>
            Enligt min mening finns det därför inget behov av någon särskild
            faktor som mera formellt beaktar glesbygden vid resursfördelningen.
          </note>
          <note>
            Ansvarsfördelningen mellan polisen och andra myndigheter kan
            göras tydligare. I framtiden bör t.ex.
          </note>
          <note>
            kommunerna ta ett större ansvar för en del av de servicefunktioner
            som polisen i dag tar på sig för att ingen annan gör det. Arbetet
            med att renodla polisrollen pågår fortlöpande. Så har t.ex. Polismyndigheten
            i Stockholms län i den s.k. ROPA-rapporten undersökt om ansvaret
            för vissa uppgifter kan omfördelas, så att polisen inte längre
            behöver utföra dem.
          </note>
          <note>
            ROPA-rapporten har utvärderats av Rikspolisstyrelsen och är där
            föremål för vidare överväganden. Styrelsen har för avsikt att
            under året inkomma till regeringen med förslag till författningsändringar
            som syftar till en renodling av polisrollen. Regeringen kommer
            därefter att ta ställning till vilka ändringar som behöver göras
            för att uppnå det syftet.
          </note>
          <note>
            Inom Justitiedepartementet övervägs också om en särskild utredning
            bör tillsättas med uppgift att bl.a.
          </note>
          <note>
            behandla frågor om vissa av de uppgifter som i dag utförs av
            poliser i stället kan utföras av andra. Ett sådant uppdrag skulle
            också omfatta hur behovet av polisresurser i glest befolkade områden
            ska kunna tillgodoses.
          </note>
          <note>
            Det behövs fler poliser i Sverige. Jag har tidigare sagt att
            regeringen i vårpropositionen kommer att ange vilka ytterligare
            resursförstärkningar som behövs för att statsmakternas intentioner
            i fråga om utvecklingen av rättsväsendet ska kunna fullföljas.
          </note>
          <note>
            Jag har inhämtat att flera polismyndigheter uppfattar svårigheten
            att rekrytera poliser som det största problemet och inte bristen
            på ekonomiska resurser.
          </note>
          <note>
            Det är därför nödvändigt att Polishögskolan utnyttjar sin utbildningskapacitet
            maximalt. Den nya polisutbildningen i Umeå kan också bidra till
            att undanröja de rekryteringssvårigheter som finns i glesbygdslänen.
            Enligt min mening kan det på sikt vara önskvärt att förlägga polisutbildning
            till ännu en eller ett par orter.
          </note>
          <note type="speaker">
            Anf. 22 AGNE HANSSON (c):
          </note>
          <note>
            Fru talman! Det behövs fler poliser i Sverige.
          </note>
          <note>
            Tack för det beskedet, justitieministern. Det är ett besked som
            Centerpartiet har krävt och som vi har väntat på länge. Vi har
            krävt resurser i budgetbehandlingen och samverkat för att göra
            statsfinanserna starka, och nu är det dags att satsa på att få
            en bra och säker rättstrygghet i det här landet. Det är bra.
          </note>
          <note>
            I övrigt är svaret svävande. Det är viktigt med resurser, men
            det är också viktigt hur resurserna används. Jag får inte något
            svar på min fråga om hur den polisiära närvaron i landet ska vara
            och om vilka åtgärder som där vidtas. Det är viktigt att få besked
            också på dessa punkter.
          </note>
          <note>
            Det finns anledning att säga att de poliser som finns i dag gör
            ett bra jobb. Men tryggheten för människorna skapas inte enbart
            genom fler poliser på gatorna. Den ska naturligtvis skapas också
            genom att hela samhället engageras, genom att våra barn och unga
            får goda uppväxtförhållanden, blir sedda, hörda och bekräftade
            och genom att föräldrarna ges tillräckligt med stöd och vägledning
            för att klara sitt ansvar osv.
          </note>
          <note>
            Men det finns en rad punkter i dag som gör att rättstryggheten
            inte fungerar. Det handlar om organisation. Det handlar om viljeyttring
            och målsättning.
          </note>
          <note>
            Det handlar inte minst också om resurser.
          </note>
          <note>
            Vi kan ta Norrbottens polisområde som exempel.
          </note>
          <note>
            Övertorneå, Pajala, Haparanda, Överkalix och Kalix utgör tillsammans
            en geografisk yta nästan lika stor som Skåne och Halland tillsammans.
            Mellan 24.00
          </note>
          <note>
            och 07.00 har detta område en gemensam polispatrull att tillgå.
            Med de avstånd som finns i Norrbotten innebär det att polisen
            måste köra 24 mil enkel resa för att avvärja akuta hot mot personer
            eller egendom.
          </note>
          <note>
            Det är ett exempel i Norrbotten. Det finns också exempel från
            mitt eget län, Kalmar län, där avstånden är nästa lika stora mellan
            polispatruller när de jobbar på länsytan. Det säger sig självt
            att människorna känner sig otrygga och inte ens bryr sig om att
            anmäla brott till polisen när de vet att den är så långt borta.
            Det kan ta timmar innan man kommer fram.
          </note>
          <note>
            Därför är det oerhört viktigt när man har sagt A
          </note>
          <note>
            att man också säger B. Från Centerpartiet menar vi att vi måste
            ha målsättningen att ha en polisiär närvaro i varje kommun dygnet
            runt. Delar justitieministern min och Centerpartiets uppfattning
            att man bör ha den målsättningen? Vilka åtgärder är i så fall
            justitieministern beredd att vidta? När vi nu är överens om, och
            det är jag glad för, att vi behöver mer resurser till polisen,
            då tycker jag också att vi ska fördela dem så effektivt som möjligt
            över landet.
          </note>
          <note type="speaker">
            Anf. 23 ROLF GUNNARSSON (m):
          </note>
          <note>
            Fru talman! I det svar som justitieministern har givit i dag
            finns det ljusningar. Man får ta fram de slitna orden "bättre
            sent än aldrig". Jag tycker att man ska säga att ett bra svar
            är bra. Precis som Agne
          </note>
          <note>
            Hansson har regeringen nu insett hur situationen är för polisväsendet.
            Jag har ju stått tidigare i den här stolen och interpellerat till
            justitieministern i denna fråga. Då fick vi inga besked om fler
            poliser eller ökade anslag. Då var det nej. Det behövdes inte
            mer.
          </note>
          <note>
            Därför är det bra, jag säger det än en gång, att regeringen nu
            insett att vi har kommit snett med det svenska polisväsendet.
            Vi vet också att Rikspolisstyrelsen i slutet av denna månad ska
            komma in med sitt budgetäskande till regeringen. Redan nu kan
            man läsa i tidningen Svensk Polis, som kom ut i förrgår, vad man
            förväntar sig av regeringen: Vi kommer att begära en betydligt
            ökning av vårt anslag och vi kommer att argumentera kraftfullt
            för det med hänvisning till de krav som statsmakterna ställer
            på oss. Orden kommer från Sten Heckscher. Han är ju känd här i
            kammaren och i regeringen.
          </note>
          <note>
            Det behövs fler poliser. Det behövs fler poliser ute på gator
            och torg. Det kanske vi är eniga om, och det är ett jättebra besked.
            Den utveckling som har skett är oroande. Vi måste få ett tryggare
            samhälle. Jag vet att bl.a. min partikollega Gun Hellsvik stod
            här i talarstolen under den allmänpolitiska debatten och efterlyste
            en dialog med regeringen om ungdomskriminaliteten. Vi har också
            hört diskussionen om ungdomsbrottsligheten här för några minuter
            sedan.
          </note>
          <note>
            Det är ju så att i en rättsstat förutsätts det att utförda brott
            utreds och lagförs. För att nå ett gott resultat måste det finnas
            tillräckligt med poliser, och det gör det inte i dag.
          </note>
          <note>
            Om vi ska prata om ytor och avstånd så har ju jag som boende
            i Dalarnas län tagit upp problemen hemma. Men jag vet att det
            här är problem som inte bara har funnits där utan i hela landet.
            I länstidningarna runt om i landet har man ju kunnat läsa om tillkomsten
            av nya s.k. medborgargarden. Jag har för övrigt ett sådant i den
            by där jag bor utanför Falun. Där har vi en sådan här nattpatrull.
            Det är en olycklig utveckling när man känner att man saknar poliser
            och i stället har medborgargarden. Vi kommer närmare och närmare
            en situation där de här patrullerna möter det grova våldet på
            ett otäckt sätt.
          </note>
          <note>
            Jag hörde också att Polisstyrelsen i Skåne skickade ett brev
            till statsrådet. Det tog mig tre påstötningar till Justitiedepartementet
            innan den skrivelsen kom hit till mig i Riksdagshuset. Jag funderade
            på vad det var för fel eftersom jag inte kunde få denna skrivelse.
          </note>
          <note>
            Där heter det: De resursbegränsningar som nu sker innebär att
            polismyndigheten inte kommer att kunna behålla den tidigare beslutade
            nivån på närpolisverksamheten trots att denna är prioriterad.
            Det är hårda ord och allvarsord. I Stockholm hörs liknande tongångar.
            Vi kunde i tisdagens tidningar här i Stockholm läsa ett hot att
            lägga ned närpolisverksamheten i huvudstaden.
          </note>
          <note>
            I Polistidningen som kom i veckan heter det att poliserna i några
            av Stockholms mest brottsbelastade områden känner sig närmast
            apatiska inför polisbrist och pengabrist. Närpolisen var en god
            tanke, men den kom vid fel tillfälle. Även det kan man läsa om
            i tidningen. En länspolismästare, i det här fallet i Östergötland,
            pratar om de fel som gjordes vid införandet av närpolisreformen
            och om den uppgivenhet som finns även där. Han säger att folk
            har givit upp. Det är precis som Agne Hansson sade; det finns
            inga poliser att skicka och därför anmäls inte brotten.
          </note>
          <note>
            Vi moderater hade 156 miljoner kronor ytterligare till polisväsendet
            i vår budget. Det yrkandet tyckte
          </note>
          <note>
            Socialdemokraterna tydligen var onödigt, men det var det alltså
            inte. Vi har ju resultatet i facit i dag.
          </note>
          <note>
            Än en gång: Det är som sagt bra att Socialdemokraterna har tänkt
            om. Om jag förstår rätt, statsrådet, kan jag åka hem till mitt
            län och säga att nu har jag haft en debatt med justitieministern
            och hon lovar att det kommer ökade anslag i vårpropositionen.
            Det är väl så man ska tolka detta att det behövs fler poliser
            i
          </note>
          <note>
            Sverige?
          </note>
          <note>
            Anf. 24 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Jag kan inte låta bli att uttrycka en viss förvåning
            över att beskedet att vi behöver fler poliser är en nyhet. Det
            måste vara förfärligt länge sedan Agne Hansson, Rolf Gunnarsson
            och jag hade en debatt om det här. Det är nog ett besked som jag
            har givit under ganska lång tid, men det är skönt att det äntligen
            har nått fram till riksdagen. Vilka slutsatser man kan dra av
            det här när det gäller den kommande budgetpropositionen tror jag
            att vi ska vänta med tills vi har denna proposition.
          </note>
          <note>
            Jag tycker att det är ett angeläget ämne som både
          </note>
          <note>
            Agne Hansson och Rolf Gunnarsson tar upp, nämligen hur vi ska
            klara polisnärvaron på glesbygden. Det är inget nytt problem,
            och det är definitivt inget problem som är något resultat av åtstramningar.
            Det är ett problem som vi har haft i vårt land i alla tider och
            aldrig egentligen lyckats hitta riktigt bra lösningar på.
          </note>
          <note>
            Det förs en diskussion om hur vi ska kunna säkerställa en polisiär
            närvaro också i de mest glesbefolkade delarna av vårt land. Vi
            ska inte då ha som utgångspunkt vilka kommuner vi har. Utgångspunkten
            ska vara problembilden. Allt polisarbete, all resursfördelning
            och all utveckling av arbetsmetoder ska utgå från att man har
            ett problemorienterat synsätt.
          </note>
          <note>
            Det är problem som ska lösas. Det är inte administrativa eller
            geografiska utgångspunkter som ska styra polisverksamheten.
          </note>
          <note>
            Det finns naturligtvis på kort sikt vissa åtgärder som är möjliga
            att vidta för att förbättra polisens närvaro i glesbygd. Det handlar
            om att anpassa arbetstider efter hur situationen och behoven är
            just där. Det handlar just om att arbeta problemorienterat för
            att på det viset säkerställa att man använder resurserna på ett
            sådant sätt att det tillmötesgår de behov som finns.
          </note>
          <note>
            Man måste också naturligtvis vidareutveckla de komplement till
            poliser som det finns möjlighet att ha i glesbygd. Det handlar
            även där om att renodla polisens verksamhet så att den ägnar sig
            åt just det som poliser ska ägna sig åt och att andra tar hand
            om andra frågor.
          </note>
          <note>
            Det handlar kanske om att våga tänka i nya banor när det gäller
            samarbete. Det handlar om att utveckla samarbetet med räddningstjänsten
            och om att utveckla den organisation som vi redan har när det
            gäller beredskapspoliser. Vi kanske också ska våga tänka i sådana
            banor som att utveckla möjligheten att ha flera yrken, att man
            ska kunna ha polisyrket vid sidan av ett annat yrke om det inte
            är möjligt att i en viss avskild del av landet ha underlag för
            heltidsanställda poliser.
          </note>
          <note>
            Jag tror att vi måste vara kreativa och öppna och inse att glesbygdens
            problem ser annorlunda ut än tätorternas. Här pågår ett arbete.
            Det finns ett stort engagemang på många håll.
          </note>
          <note>
            Låt mig avslutningsvis protestera mot en sak.
          </note>
          <note>
            Nattpatrullerande, engagerade medborgare i form av föräldrar
            eller grannar är icke några medborgargarden. Det är ett naturligt
            sätt reagera och vara med och ta ansvar för det egna lokalsamhället,
            att ta ansvar för sina egna ungdomar och att ta ansvar för tryggheten
            i det egna samhället. Det är ett medvetet arbete som ingår i den
            brottsförebyggande strategin i vårt land.
          </note>
          <note>
            Det är ett medvetet arbete som bl.a. de lokala brottsförebyggande
            råden bedriver. Kalla inte det för medborgargarden, för det ger
            en negativ stämpel som de här engagerade medborgarna inte förtjänar.
          </note>
          <note type="speaker">
            Anf. 25 AGNE HANSSON (c):
          </note>
          <note>
            Fru talman! Jag tycker att mycket av det som justitieministern
            här säger om att pröva nya vägar är lovande. Vi har anvisat en
            rad förslag till sådana åtgärder i den motion som vi har väckt
            när det gäller rättstryggheten, och jag utgår från att den läses
            när vi nu ska gå vidare. Jag välkomnar också justitieministerns
            besked om att överväga att tillsätta en utredning för att titta
            på polisens uppgifter. Det är riktigt att poliser ska vara poliser
            - administrera kan andra göra. Det är bra.
          </note>
          <note>
            Det besked som vi fick i dag hörde jag första gången när statsministern
            intervjuades inför julhelgen. Han hade uppenbarligen läst min
            interpellation och vår motion. Det är bra. Det är också bra att
            justitieministern har gjort det. Det var därför som jag hälsade
            detta besked med tillfredsställelse.
          </note>
          <note>
            Jag kan emellertid inte förstå att justitieministern vill göra
            denna kringgående rörelse för att just ha en målsättning att ge
            ett besked att människorna ska ha tillgång till polisiära resurser
            i sin närhet under dygnets alla timmar. Är det inte ett problem,
            justitieministern, att människor kan få vänta i timmar på att
            polisen ska komma, att människor ger upp tanken på att polisen
            ska komma och i stället tillgriper andra åtgärder eller att de
            resignerar? Är detta att skapa trygghet för människorna i deras
            närmiljö? Vilka åtgärder är ministern beredd att pröva? Är hon
            beredd att också pröva nya vägar för att se till att vi får en
            trygghet över hela landet? Detta gäller inte bara glesbygden.
            Det gäller också många små orter och även stora städer. Ta mitt
            exempel. Om polisen finns i mellersta delen av Kalmar län och
            om det händer någonting i Vimmerby, så är det tio mil dit. Och
            under vissa av dygnets timmar finns det bara en polispatrull som
            opererar på denna yta. Detta kan inte vara en rimlig trygghet.
          </note>
          <note>
            Om vi nu är överens om att öka resurserna skulle det vara ett
            utomordentligt bra besked till alla i detta land för att lugna
            dem och för att ge dem ökad trygghet i deras närmiljö att vi också
            är överens om att de ytterligare resurser som vi nu är beredda
            att satsa ska innebära att målet på sikt ska vara att polisen
            ska vara nära alla i varje kommun under dygnets alla 24 timmar.
          </note>
          <note type="speaker">
            Anf. 26 ROLF GUNNARSSON (m):
          </note>
          <note>
            Fru talman! Jag tycker att vi är inne på en riktig linje när
            vi talar om att det ska bli fler poliser.
          </note>
          <note>
            Jag kan lova justitieministern att de medborgargarden, eller
            patruller, som jag tog upp och som finns i min hemby och i grannsocknen
            Rättvik inte är ute och tittar på att ungdomarna sköter sig. Det
            handlar i stället om egenföretagare som har tröttnat på den brottslighet
            som finns i Rättvik nattetid. 20-30 arga företagare kommer hit
            till riksdagshuset på onsdag för att just diskutera avsaknaden
            av polis nattetid i t.ex. Rättvik. Jag skulle då kunna tävla med
            Agne
          </note>
          <note>
            Hansson som talade om att polisen var 10 mil bort. I
          </note>
          <note>
            mitt län kan polisen vara 20 mil bort. Men den diskussionen kan
            man föra i varje län. Men jag kan alltså lova att dessa patruller
            inte är ute på nätterna för att se efter ungdomar.
          </note>
          <note>
            Jag vet ganska väl hur det känns med avsaknad av polis. Vi halvfyratiden
            en natt vaknade min hustru som påstod att någon höll på att slå
            in ytterdörren.
          </note>
          <note>
            När jag kommit till sans såg jag att det mycket riktigt var det.
            Det var någon som gjorde ett inbrottsförsök.
          </note>
          <note>
            Och jag lovar justitieministern att jag kände mig ganska ensam
            när jag i denna situation ringde till polisen men man inte hade
            någon att skicka - jag bor visserligen två och en halv mil från
            polisstationen -
          </note>
          <note>
            eftersom den enda patrullen befinner sig vid en brand på en soptipp.
            Jag lovar att jag kände mig oerhört liten trots mina 98 kilo.
          </note>
          <note>
            Statsrådet skriver att det behövs fler poliser i Sverige. Och
            med den sundhet som statsrådet har och med den inriktning på arbetet
            som hon har måste jag ändå tolka detta som att man i vårpropositionen
            kommer att föreslå mer resurser till polisen.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1999/2000:149 om barns talerätt i
            vårdnadsärenden m.m.
          </note>
          <note>
            Anf. 27 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Lena Ek har ställt tre frågor som främst rör barns
            talerätt i vårdnadsärenden och närståendes rätt att överklaga
            ett vårdnadsbeslut.
          </note>
          <note>
            Bakgrunden till frågorna torde vara ett par fall som har uppmärksammats
            i medierna. I fallen har barnets far, trots att han varit frihetsberövad
            med anledning av grova våldsbrott riktade mot barnets mor, i egenskap
            av vårdnadshavare kunnat råda över vilket familjehem barnet ska
            placeras i.
          </note>
          <note>
            De frågor som väcks i anledning av fallen gäller barnets skydd
            såväl enligt lagen med särskilda bestämmelser om vård av unga
            (LVU) som enligt reglerna i föräldrabalken.
          </note>
          <note>
            Om en förälder vid utövandet av vårdnaden om sitt barn gör sig
            skyldig till missbruk eller försummelse eller i övrigt brister
            i omsorgen om barnet på ett sätt som medför bestående fara för
            barnets hälsa eller utveckling, ska rätten besluta om ändring
            i vårdnaden, dvs. ta ifrån föräldern vårdnaden och flytta över
            den till någon annan.
          </note>
          <note>
            Som Lena Ek påpekar prövas en fråga om överflyttning av vårdnaden
            på talan av socialnämnden.
          </note>
          <note>
            Socialnämnden kan alltså, om förutsättningarna i lagen är uppfyllda,
            få till stånd en överflyttning av vårdnaden från en förälder till
            en eller två särskilt förordnade vårdnadshavare. I de fall som
            tagits upp i medierna har frågan om en vårdnadsöverflyttning inte
            kommit under domstolens prövning, i vart fall inte ännu.
          </note>
          <note>
            I egenskap av vårdnadshavare har föräldern rätt att bestämma
            i frågor som gäller barnets personliga angelägenheter. Det innebär
            bl.a. att en familjehemsplacering med stöd av socialtjänstlagen
            inte kan ske om vårdnadshavaren motsätter sig det. Vid ett omhändertagande
            av barnet med stöd av LVU är situationen emellertid en annan.
            Då kan vårdnadshavaren inte utöva sin bestämmanderätt.
          </note>
          <note>
            Jag kan givetvis inte kommentera de enskilda fallen. Hur socialnämnder
            och domstolar ska agera måste prövas i varje enskilt fall. Barnets
            bästa ska alltid vara ledstjärnan. Men vad som är bäst för ett
            barn i ett enskilt fall är svårt att veta utan ingående kännedom
            om fallet. Situationen är sällan så enkel som den beskrivs i medierna.
          </note>
          <note>
            Jag är inte säker på att en talerätt för barn skulle lösa de
            problem som kan finnas. Är barnet litet - i de fall som uppmärksammats
            i medierna har barnen varit två respektive tre år gamla - kan
            man fråga sig om en talerätt för barnet verkligen är meningsfull.
            Små barn måste, om de har talerätt, ha en vuxen som ställföreträdare
            i processen. En ställföreträdare för ett litet barn kan inte få
            några uppgifter eller endast begränsade uppgifter direkt från
            barnet. Ställföreträdaren skulle i stället vara hänvisad till
            information från andra, närmast den kvarvarande föräldern, anhöriga
            och andra närstående samt socialnämnden.
          </note>
          <note>
            En talerätt för små barn skulle alltså sällan innebära mer än
            att ytterligare en vuxen kommer in i bilden. Det är svårt att
            se att detta skulle innebära någon egentlig förbättring för barnet.
          </note>
          <note>
            När det gäller större barn är situationen en annan.
          </note>
          <note>
            Men också här är jag tveksam till om en talerätt för barnet verkligen
            skulle vara önskvärd utifrån barnets synpunkt. Att ett barn efter
            ett våldsbrott skulle kunna inleda en rättegång mot den ena föräldern
            skulle innebära ytterligare en påfrestning för ett barn som redan
            befinner sig i en mycket utsatt situation.
          </note>
          <note>
            Jag menar att man inte får stirra sig blind på en viss form eller
            en viss modell. Det viktigaste är att situationen löses på bästa
            möjliga sätt, att barnet får komma till tals och att barnets vilja
            verkligen blir beaktad.
          </note>
          <note>
            Det är också viktigt att de skyddsregler vi har verkligen används
            i de fall de är till för. Socialnämnderna spelar här en mycket
            viktig roll. Socialnämnden har ansvar för att bedöma om talan
            ska väckas eller inte. Nämnden har också ett ansvar för att den
            utredning som görs utgår från barnets bästa. I nämndens utredning
            måste barnet givetvis ges en central plats och få möjlighet att
            komma till tals (9 § socialtjänstlagen). Det är barnet som är
            huvudpersonen. Släktingar och andra personer som står barnet nära
            och som kan bidra till nämndens utredning och ställningstagande
            måste uppmärksammas. Deras kunskaper och engagemang måste tas
            till vara.
          </note>
          <note>
            Det har i olika sammanhang kommit fram att socialnämnderna ganska
            sällan väcker talan om överflyttning av vårdnaden. Detta kan ha
            olika orsaker. En orsak kan vara bristande kunskaper hos socialnämnderna
            om hur ärendena ska bedömas och hanteras.
          </note>
          <note>
            Frågan om en vårdnadsöverflyttning på grund av omsorgsbrist kommer
            ju, dessbättre, upp ganska sällan. Rutiner för handläggningen
            av ärendena hinner inte sätta sig.
          </note>
          <note>
            Sannolikt finns det behov av råd och stöd för socialtjänstens
            personal och beslutsfattare i dessa frågor. Det gäller både handläggningen
            av ärendena och bedömningen av i vilka situationer vårdnadsöverflyttning
            är en lämplig åtgärd.
          </note>
          <note>
            Socialstyrelsen och Svenska Kommunförbundet planerar att genomföra
            utbildning om vårdnad, boende och umgänge under våren. Utbildningen
            kommer att rikta sig till socialsekreterare. Jag har blivit upplyst
            om att frågan om vårdnadsöverflyttningar kommer att tas upp där.
          </note>
          <note>
            Frågan kommer också att uppmärksammas i den handbok om vårdnad
            som håller på att utarbetas inom
          </note>
          <note>
            Socialstyrelsen.
          </note>
          <note>
            Ändå vill jag inte helt avvisa tanken på en talerätt för barn.
            Det kan finnas anledning för regeringen att återkomma till den
            frågan i samband med utvärderingen av 1996 års reform om barns
            rätt att komma till tals. Direktiven till en sådan utredning kan
            komma att beslutas under nästa år.
          </note>
          <note>
            Lena Ek tar även upp frågan om talerätt eller klagorätt för andra
            berörda.
          </note>
          <note>
            Att låta även andra än socialnämnden väcka talan i domstol om
            överflyttning av vårdnaden skulle kunna ha positiva effekter och
            utgöra ett värdefullt bidrag till strävandena att stärka barnets
            rätt. Men frågan är inte helt okomplicerad. När en tvist hamnar
            i domstol blir förhållandet mellan dem som agerar lätt mer konfliktfyllt
            än vad det annars skulle vara. Det kan också diskuteras om det
            är lämpligt att ge var och en som anser sig stå barnet nära en
            möjlighet att inleda en domstolsprocess.
          </note>
          <note>
            Jag anser dock att det finns anledning att se över reglerna och
            överväga om en talerätt för närstående bör införas. Det kan vara
            lämpligt att ta upp även den frågan vid utvärderingen av 1996
            års reform om barns rätt att komma till tals.
          </note>
          <note>
            Lena Ek frågar slutligen vad jag avser att vidta för åtgärder
            för att bestämmelsen om släktingplaceringar i socialtjänstlagen
            ska fullföljas. Den frågan ska egentligen ställas till socialministern,
            varför jag kommer att besvara den mycket kortfattat.
          </note>
          <note>
            Den 1 januari 1998 kompletterades socialtjänstlagen med en bestämmelse
            (22 §) om att det vid placering av barn i första hand bör övervägas
            om barnet kan placeras hos någon anhörig eller annan närstående.
          </note>
          <note>
            Den 1 juli 1999 ändrades bestämmelsen så att det nu i första
            hand inte bör utan ska övervägas om barnet kan placeras hos en
            släkting eller en annan närstående.
          </note>
          <note type="speaker">
            Anf. 28 LENA EK (c):
          </note>
          <note>
            Fru talman och fru minister! Jag skulle vilja tacka för svaret
            som jag tycker andas en konstruktiv och ansvarsfull ton. Något
            annat hade jag i och för sig inte väntat mig; det ska jag ärligt
            säga. Jag har ändå några saker som jag i det här sammanhanget
            vill poängtera.
          </note>
          <note>
            Det är klart att mina frågetecken hänför sig till en del aktuella
            fall. De ska inte diskuteras här i kammaren men vissa principiella
            funderingar kan man få ha kring om det ändå inte på sina håll
            finns luckor i lagen just när det gäller det problemområde som
            rör vårdnaden av barn i sammanhang där det varit grovt våld inom
            familjen, och så grovt att en förälder är dömd för dråp eller
            mord på den andra föräldern.
          </note>
          <note>
            För det första skulle jag vilja fråga justitieministern om det
            inte, när det gäller föräldrabalkens regler om att vårdnad kan
            flyttas över om en vårdnadshavare beter sig på ett sådant sätt
            att det medför bestående fara för barnets hälsa eller utveckling,
            är så att man bör diskutera vårdnadsöverflyttning med automatik
            när en förälder döms för ett så grovt brott. Jag anser att det
            medför en bestående fara för barnets utveckling och därmed bör
            vårdnaden då i varje fall övervägas.
          </note>
          <note>
            För det andra gäller det talerätten för barnet. Jag har nog en
            annan åsikt där. Jag anser att talerätt för små barn i sådana
            här fall är av värde. Till skillnad från ministern anser jag att
            det är mycket värdefullt att det finns en oberoende vuxen som
            för barnets talan. Det kan handla om att belysa alla aspekter,
            att begära in annan bevisning eller att se till att få second
            opinion, en andra åsikt, efter utredningar som genomförts i ärendet.
          </note>
          <note>
            Jag för min del tycker att det är viktigt att vi utreder frågan
            om barns talerätt, särskilt under sådana här mycket tragiska omständigheter.
            Den här diskussionen har funnits i 20 år. Jag kommer ihåg att
            professor
          </note>
          <note>
            Ulla Jacobsson för säkert mer än 25 år sedan skrev en bok i processrätt
            om barns talerätt.
          </note>
          <note>
            För det tredje vill jag ta upp frågan om talerätt, klagorätt,
            för berörda. I ett fall där den ena föräldern avlidit är det vårdnadshavaren
            och socialnämnden som har talerätt. Jag anser att i åtminstone
            vissa speciella fall bör även den avlidnes släktingar ha talerätt,
            dvs. möjlighet att föra upp en socialnämnds beslut i det här fallet
            eller aktualisera en överflyttning av vårdnaden. Jag anser att
            det är för barnets bästa att barnets båda släkter har den möjligheten.
          </note>
          <note>
            Ofta hör man att det inte skulle vara bra därför att det skapar
            en konfliktfylld situation. Men hur konfliktfylld blir inte situationen
            om det bara är den ena sidans släkting eller närstående som får
            yttra sig eller som har talerätt?
          </note>
          <note>
            En annan instans som också borde ha talerätt är tillsynsmyndigheten.
            Om länsstyrelsen i ett enskilt ärende kommer fram till att det
            enskilda ärendet misskötts och riktar grov kritik mot socialnämnden
            har länsstyrelsen ändå inte möjlighet att få det enskilda ärendet
            överprövat. Det tycker jag verkligen är ett hål i lagstiftningen.
            Är det så att en övervakande instans har riktat grov kritik mot
            handläggningen av ett ärende bör man ha rätt att se till att det
            blir överprövat.
          </note>
          <note>
            Slutligen vill jag säga att jag delar ministerns åsikt om att
            man bör undersöka handläggningen av enskilda ärenden i socialnämnden.
            Jag vill med bestämdhet hävda att familjen är ett socialt nätverk
            som i det här sammanhanget är viktigt, ja, av avgörande betydelse
            för att ett barn inte ska fastna i ett trauma efter en så tragisk
            händelse.
          </note>
          <note>
            Anf. 29 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! När man diskuterar frågan om det borde vara så att
            vårdnaden mer eller mindre med automatik överflyttades till någon
            utomstående när en förälder har förgått sig grovt mot den andra
            föräldern anser jag att man ska tänka sig för lite grann, för
            de här situationerna ser faktiskt väldigt olika ut. Det är inte
            helt ovanliga situationer att kvinnor som under lång tid, åravis,
            blivit misshandlade av sina män har tagit livet av dessa män.
            Jag överväger inte att vidta åtgärder för att säkerställa att
            vårdnaden fråntas dessa kvinnor. Det kan finnas anledning i enskilda
            situationer att göra det men långt ifrån alltid - alltså ingen
            automatik. Här måste man utgå från varje enskilt fall.
          </note>
          <note>
            När det gäller systemet att tillvarata barnets bästa och att
            myndigheter fattar beslut som innebär att man ser just till barnets
            bästa får man också vara försiktig med i vilken utsträckning man
            släpper in de vuxna.
          </note>
          <note>
            Det är inte alla vuxna som alltid utgår från barnets bästa. Det
            finns konfliktsituationer där det finns så mycket annat som driver
            många vuxna.
          </note>
          <note>
            När man talar om att någon oberoende ska få föra barnets talan
            - Lena Ek talar om barnets talerätt men samtidigt om någon oberoende
            som borde få framföra sin uppfattning - är det inte barnets talerätt
            det handlar om utan någon annans, någon annan vuxens, intresse
            och talerätt.
          </note>
          <note>
            Jag tror att det är väldigt viktigt att vi när vi talar om barnets
            talerätt verkligen utgår från att det är barnet som vi vill ge
            en möjlighet att agera, inte någon annan vuxen som oberoende vill
            föra sin talan.
          </note>
          <note>
            Den diskussionen kan vi däremot föra när vi diskuterar närståendes
            möjligheter att föra talan och det intresse de kan ha av att tillvarata
            sitt intresse för barnet och deras uppfattning om vad som är bäst
            för barnet. Men det är fel att, som Lena Ek sade, säga att vi
            skulle ha en situation där den ena sidans närstående skulle ha
            möjlighet att föra talan men inte den andra.
          </note>
          <note>
            Den situationen kan aldrig uppstå.
          </note>
          <note>
            Det finns alltså, tycker jag också, ett behov av att överväga
            i vilken utsträckning man borde ge närstående möjlighet att ha
            talerätt. Jag hänvisar där till mitt svar på interpellationen.
          </note>
          <note>
            När det slutligen gäller länsstyrelsernas möjligheter att begära
            överprövning av beslut vill jag erinra om att länsstyrelsen är
            tilsynsmyndighet. Vi brukar försöka undvika att samma myndighet
            som har tillsynsansvar också har rätt att begära att ett ärende
            överprövas. Vi har faktiskt en framställan från länsstyrelser
            just i denna fråga. Jag tror att det är en lämplig fråga att omhändertas
            i den utvärdering som
          </note>
          <note>
            Socialstyrelsen och länsstyrelserna har i uppdrag att göra när
            det gäller den lagstiftning vi i dag har. Vi kommer således säkert
            att få anledning att återkomma till den frågan.
          </note>
          <note type="speaker">
            Anf. 30 LENA EK (c):
          </note>
          <note>
            Fru talman! Det som justitieministern tar upp, att det finns
            så många olika individuella omständigheter i sådana här fall,
            är jag fullt medveten om. Jag har jobbat mycket hårt med frågan
            om misshandlade kvinnors situation sedan jag kom in i riksdagen
            för ett och ett halvt år sedan.
          </note>
          <note>
            Men det som jag sade var att man med automatik borde överväga
            en överflyttning av vårdnaden. Vid en rundringning till olika
            socialnämnder kan vi se att i väldigt många fall funderar inte
            sociala myndigheter över vårdnadsfrågan, trots att grova våldsbrott
            har begåtts som måste påverka barnet och dess situation.
          </note>
          <note>
            Det som jag är ute efter är att man ska ha skyldighet att fundera
            över frågan: Är det lämpligt att den personen har vårdnaden kvar
            eller är det inte lämpligt? Det kan mycket väl vara lämpligt att
            en person får ha vårdnaden kvar. Men i dagens läge följs inte
            den regel som nu ska utvärderas om att närståendes möjligheter
            ska övervägas. När tillsynsmyndigheter riktar grov kritik mot
            socialnämnder sker ingen rättelse, och den situationen är ju inte
            acceptabel. Därför tycker jag att det här behöver skärpas upp.
          </note>
          <note>
            När det gäller barns talerätt är det självklart - och det vet
            alla jurister - att barn själva inte kan föra sin egen talan,
            utan de har ett ombud precis som i alla andra situationer. Det
            är bra från barnets synpunkt att ha egen talerätt och därmed rätt
            till ett eget ombud just i fall av den här typen.
          </note>
          <note>
            När det gäller närståendes möjligheter att delta i diskussionen
            hoppas jag att utvärderingen kommer till stånd mycket snart. Om
            det finns ett generellt sätt att hantera lagstiftningen på som
            innebär att lagstiftarens intentioner inte följs måste det även
            där ske en skärpning. Därför hoppas jag att utvärderingen kommer
            till stånd mycket snabbt. Min bestämda uppfattning är att den
            behövs.
          </note>
          <note>
            Däremot önskar jag att frågan om tillsynsmyndighetens möjligheter
            att ingripa och inte bara påtala kritik skärps och att dessa förändringar
            får en annan tidsplanering.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1999/2000:196 om rättstrygghet
          </note>
          <note>
            Anf. 31 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Lena Ek har inledningsvis frågat vad jag avser att
            göra för att kompensera Östergötlands polisdistrikt för kostnaderna
            för den extraordinära polisinsatsen i Malexander. Lena Ek har
            även frågat vad jag avser att vidta för åtgärder för att inte
            rättstryggheten ska äventyras genom att polisstyrelser kan komma
            att diskutera utgiftstak för enskilda polisinsatser för att inte
            långsiktigt gröpa ur distriktets budget.
          </note>
          <note>
            Jag har nyligen svarat på en fråga från Ragnwi
          </note>
          <note>
            Marcelind om Nationella insatsstyrkan där jag redogör för budgetarbetet
            inom polisväsendet och möjligheterna för Rikspolisstyrelsen att
            kompensera polismyndigheterna för den här typen av kostnader.
            I direkt anslutning till en händelse har styrelsen mycket begränsade
            möjligheter att kompensera en myndighet, eftersom man inom polisväsendet
            kommit överens om att inte avsätta några medel för det ändamålet
            på central nivå. Däremot kan en myndighet ta upp kostnaden med
            Rikspolisstyrelsen i den kommande budgetdialogen.
          </note>
          <note>
            Det finns således ett system inom polisväsendet som tar om hand
            frågan. Hur systemet kan vidareutvecklas diskuteras fortlöpande
            inom polisväsendet, och det är där frågan ska hanteras. För mig
            är det självklart att det inom polisväsendet säkerställs att polisoperativa
            överväganden är avgörande när omfattningen och inriktningen av
            en polisinsats bestäms.
          </note>
          <note>
            Det är regeringen som utser ledamöterna i polisstyrelsen. Bland
            dem utser regeringen också en ordförande och en vice ordförande.
            Det ankommer på ordföranden att se till att styrelsen ägnar sig
            åt de uppgifter som beskrivs i polisförordningen
          </note>
          <note>
            (1998:1558). Enligt förordningen får styrelsen inte avgöra frågor
            som avser polisledning i särskilda fall.
          </note>
          <note>
            Om det mot förmodan ändå skulle uppstå en diskussion som kan
            innefatta eller resultera i ett avgörande om utgiftstak i ett
            särskilt fall är det således ordförandens skyldighet att stävja
            en sådan.
          </note>
          <note type="speaker">
            Anf. 32 LENA EK (c):
          </note>
          <note>
            Fru talman! Jag ska be att få tacka för svaret.
          </note>
          <note>
            Den polisinsats som gjordes i Östergötland efter de tragiska
            händelserna i Malexander involverade totalt 900 poliser. Det är
            den största insats av det slaget som har gjorts i Sverige, enligt
            uppgift från polismyndigheten. Utöver de ordinarie budgetmedlen
            för Östergötland och omgivande polisdistrikt kostade det 15 miljoner.
            Det är ungefär detsamma som 45
          </note>
          <note>
            polisårstjänster.
          </note>
          <note>
            Alla polisdistrikt har en väldigt tuff ekonomi.
          </note>
          <note>
            Antalet poliser i Östergötland har dragits ned med en sjundedel
            och antalet civilanställda har dragits ned med en tredjedel för
            att man ska klara de budgetåtaganden som har fastställts här i
            kammaren.
          </note>
          <note>
            När den här händelsen inträffade, som är av mycket extraordinärt
            slag, uttalade landets statsminister att alla offentliga resurser
            nu skulle sättas in för att hjälpa polismyndigheten i Östergötland
            att finna de gärningsmän som var skyldiga till dessa dåd. Jag
            noterar också att justitieministern i gårdagens Dagens
          </note>
          <note>
            Nyheter refererade till den här händelsen och kostnaden för den.
          </note>
          <note>
            Jag tycker inte att det är skäligt att kostnaderna för extraordinära
            händelser stannar hos ett enskilt polisdistrikt. Nu är Östergötland
            det fjärde största polisdistriktet bugetmässigt i landet. Men
            tänk om det hade varit något av de minsta polisdistrikten! Vad
            hade effekten blivit då?
          </note>
          <note>
            I svaret diskuteras avvägningen mellan polisstyrelsernas ansvar
            och polisens ansvar. Men jag tycker att man sätter dessa olika
            människor i en mycket besvärlig situation. Polisstyrelsen har
            ansvar för att budgeten hålls och att den inte överskrids. Alla
            styrelser förutsätter händelser som man tar ansvar för i budgeten
            genom att se till att det finns extra resurser redo. Men det finns
            sådant som går utöver denna gräns.
          </note>
          <note>
            Man får inte lägga sig i de polisinsatser som görs, eftersom
            det är de professionellas ansvar. Men någon måste ju ta ansvar
            i extraordinära fall. Var hamnar det ansvaret någonstans? Inte
            ens en fristående polischef får dra i gång insatser som går långt
            utöver de budgetramar som är fastställda. Det drabbar ju då all
            annan verksamhet. På det viset finns det en konfliktsituation
            inbyggd mellan de professionella och de politiskt valda i polisstyrelsen
            som inte är hållbar.
          </note>
          <note>
            För min del anser jag att det bör finnas antingen en möjlighet
            för Rikspolisstyrelsen eller en annan möjlighet att fatta enskilda
            beslut i tilläggsbudget om att kompensera för extraordinära händelser
            för att samtliga inom polisen ska kunna fokusera på uppgiften
            att hitta sådana extremt farliga gärningsmän som det var fråga
            om i det här fallet.
          </note>
          <note type="speaker">
            Anf. 33 YVONNE ANDERSSON (kd):
          </note>
          <note>
            Fru talman! Min partikollega Ragnwi Marcelind har - precis som
            justitieministern sade - agerat i frågan om de extraordinära insatserna
            i Malexander och de grova brott som begicks där.
          </note>
          <note>
            Ragnwi Marcelind ställde en fråga om ekonomiska förutsättningar
            för extraordinära insatser. Justitieministern svarade då här i
            riksdagen den 21 oktober
          </note>
          <note>
            1999: I de fall där det finns skäl att förändra fördelningen
            till följd av extraordinära situationer kan detta lösas exempelvis
            i budgetdialogen mellan Rikspolisstyrelsen och myndigheterna.
            Det är också denna anda som finns i detta svar.
          </note>
          <note>
            Jag tycker att det här är ett märkligt svar. För oss i
          </note>
          <note>
            Östergötland, och inte minst för poliskåren där, är händelsen
            i sig inte i första hand en fråga av organisatorisk, strukturell
            eller ekonomisk betydelse. Här handlar det om känslor, om tillit
            till sin yrkesroll och till professionen i stort samt om förtroende
            för arbetsgivaren.
          </note>
          <note>
            Inte nog med den långsiktiga yrkesproblematiken, utan nu lägger
            ministern ytterligare sten på bördan av ekonomisk natur.
          </note>
          <note>
            Den ekonomiska strategin är egentligen helt horriblel. Den skulle
            innebära att om vi har något ställe eller en region i landet där
            det begås många brott och där många förbrytare finns skulle det
            i förlängningen kunna innebära att vi inte skulle kunna ha någon
            polis kvar. Är det så man har tänkt sig det hela?
          </note>
          <note>
            Jag tror inte att den modellen är särskilt lyckosam.
          </note>
          <note>
            Anledningen är helt enkelt att det inte är polisen som själv
            bestämmer vilken arbetsbörda den ska ha. Det är sällan jag har
            hört att polisen provocerar till brottslighet. Det gör den inte
            alls, och därför kan den heller aldrig ha kravet vid ett stort
            brottmål, med så mycket resurser som krävs, att det ska hanteras
            inom ramen för dess egen budget.
          </note>
          <note>
            Jag menar att polismyndigheten i dag i Östergötland är så bantad
            att rättssäkerheten kan sättas i fara om inte regering och riksdag
            hanterar dessa situationerna på ett bättre sätt. Alla partier
            i Östergötlands polisstyrelse är överens om att regeringen måste
            skjuta till mer medel. Detta är naturligtvis det vi efterfrågar.
          </note>
          <note>
            Man kan ifrågasätta organiseringen. Jag är helt övertygad om
            att den nationella insatsstyrkan måste ligga under Rikspolisstyrelsen
            för att man ska kunna organisera det på ett bra sätt. Trots detta
            är ändå fallet i Östergötland ytterst ett exempel på en situation
            som visar på en hantering som är omöjlig i längden.
          </note>
          <note>
            Vad kan poliserna i Östergötland känna efter detta? Jo, att varken
            deras känslor eller ekonomi har beaktats efter det som har hänt.
            Jag skulle vilja höra lite grann med justitieministern: Hur sätter
            man samman de villkor som finns för polisen, när man ser på både
            ekonomin och polisernas upplevelse av sin profession?
          </note>
          <note>
            Anf. 34 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Jag blir faktiskt lite konfunderad över den här diskussionen.
            Det kan väl ändå inte vara så att Lena Ek och Yvonne Andersson
            inte är medvetna om att polisverksamheten innehåller väldigt mycket
            av oförutsedda händelser? Det brinner plötsligt i
          </note>
          <note>
            Göteborg, det bestäms plötsligt att en världskonferens ska äga
            rum i Stockholm, två poliser skjuts i Malexander och det begås
            en rad rån i mindre orter i vårt land.
          </note>
          <note>
            Hela polisverksamheten arbetar under de oförutsebara förutsättningarna.
            Det har naturligtvis tvingat polisväsendet att lägga upp ett budgetarbete
            och ett sätt att fördela resurser som utgår från just från denna
            oförutsebara verklighet. Det finns vissa faktorer som är mätbara
            och som är något så när återkommande, men annat är det inte. Hela
            systemet byggs upp utifrån att man inte kan förutse detta.
          </note>
          <note>
            Det finns därför system för att i efterhand kunna kompensera
            för förhållanden som man inte har känt till. Det finns möjligheter
            att utnyttja krediter, att skjuta på kostnaderna till året därpå
            för att kunna återkomma i den budgetdialog som enskilda myndigheter
            för med Rikspolisstyrelsen. I sin tur har Rikspolisstyrelsen möjlighet
            att återkomma till regeringen och säkerställa att man kan göra
            justeringar i tilläggsbudget eller omhänderta det i de kommande
            budgetarna.
          </note>
          <note>
            Vi har ett system för detta. Man kan diskutera det systemet.
            Om polismyndigheterna tillsammans anser att de borde förbättra
            det existerande systemet bör de naturligtvis också göra det. Men
            kom inte och begär att regeringen skulle tillskjuta extra medel
            till en polismyndighet. Vad då regeringen? Glöm inte att det är
            riksdagen som fattar beslut om polisens myndigheter och gör det
            i en viss form. Det finns ingen form utanför den.
          </note>
          <note type="speaker">
            Anf. 35 LENA EK (c):
          </note>
          <note>
            Fru talman! Till skillnad från min meddebattör tycker jag nog
            att Rikspolisstyrelsens ekonomistyrningsprinciper är ganska vettiga
            för de allra flesta fall. Men det finns alltid undantag. Justitieministern
            nämner två.
          </note>
          <note>
            Det första Malexander, en extraordinär händelse med en absolut
            extraordinär insats, som jag inte tycker att det är skäligt att
            östgötarna och poliserna i Östergötland ska spara ihop till. Det
            andra är världskonferensen i Stockholm. Den var mycket viktig
            och gav ett väldigt bra resultat, som jag i sig stöder av allt
            mitt hjärta. Men polismyndigheten i Stockholm har problem när
            dess resurser töms på det här viset genom av regeringen beslutade
            konferenser som inte tidigare var budgeterade. Det kan man i och
            för sig sätta frågetecken för.
          </note>
          <note>
            När det nu snart kommer en tilläggsbudget - det är bara några
            månader dit - tycker jag att dessa frågor bör lösas i det sammanhanget.
            Även krediter ska betalas, och även lån ska betalas. Där man kan
            dra in hos polismyndigheterna handlar det om personal.
          </note>
          <note>
            Drar man in personal i det här fallet finns det ingen synlig
            och närvarande polis i varje kommun och i varje stadsdel. Det
            behövs för att människor ska känna sig trygga.
          </note>
          <note>
            I dessa delar av Östergötland och norra Småland är det särskilt
            tydligt, vilket debatterades i den förra interpellationsdebatten.
            Det var också delvis därför som de områdena blev utvalda av just
            dessa gärningsmän. Det är en debatt som vi får ta i budgetsammanhang.
            För extraordinära händelser, utöver vad man kan förvänta sig av
            variationer i verksamheten, för sådana finns, ska det finnas ett
            system för att ta hand om kostnaderna. Det är min absoluta åsikt.
          </note>
          <note>
            (forts. 13 §)
          </note>
          <note>
            Ajournering
          </note>
          <note>
            Kammaren beslutade kl. 13.56 att ajournera förhandlingarna till
            kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            11 § Frågestund
          </note>
          <note type="speaker">
            Anf. 36 TALMANNEN:
          </note>
          <note>
            Nu följer riksdagens frågestund. Vid dagens frågestund deltar
            följande statsråd: statsrådet Ingela
          </note>
          <note>
            Thalén, kulturminister Marita Ulvskog, statsrådet
          </note>
          <note>
            Leif Pagrotsky, miljöminister Kjell Larsson och finansminister
            Bosse Ringholm.
          </note>
          <note>
            Statsrådet Ingela Thalén besvarar såväl allmänpolitiska frågor
            som frågor inom sitt eget ansvarsområde. Frågorna till övriga
            statsråd förutsätts beröra deras respektive områden.
          </note>
          <note>
            Sjukfrånvaron
          </note>
          <note type="speaker">
            Anf. 37 KERSTIN HEINEMANN (fp):
          </note>
          <note>
            Fru talman! Jag har en fråga till statsrådet Ingela
          </note>
          <note>
            Thalén. Riksförsäkringsverket har i sina beräkningar för det
            preliminära utfallet för år 2000 visat på mycket kraftiga överskridanden
            av anslagen när det gäller sjukpenningen. Vi vet ju också att
            sjukskrivningarna har ökat, och antalet sjukdagar har ökat från
            december 1998 till december 1999 med 24 %. Det finns säkert flera
            orsaker till detta.
          </note>
          <note>
            Socialutskottet gjorde tidigare i veckan ett besök nere i Göteborg
            och studerade SOCSAM-försöket där nere. Det kan ge goda resultat
            för att minska sjukskrivningstiderna. Jag vill fråga statsrådet:
            Skulle man i det här läget åtminstone inte kunna tänka sig att
            utöka försöksverksamheten inom SOCSAM?
          </note>
          <note type="speaker">
            Anf. 38 Statsrådet INGELA THALÉN (s):
          </note>
          <note>
            Fru talman! Vi har sju olika pågående försök. De har lite olika
            inriktningar när det gäller samarbetet. Vi har dessutom förlängt
            verksamhetstiden för att man ska kunna få ett bra jämförande underlag.
          </note>
          <note>
            Jag har inte funderat över om det finns anledning att starta
            ytterligare några försök. Om man däremot kommer in med funderingar
            på att förlänga de försök som pågår, kan det naturligtvis diskuteras.
            Risken med en förlängning är att man kanske förlorar utvärderingsfasen
            och inte kommer fram till något slutresultat. Syftet med dessa
            är ju också att ge en återredovisning för att resultaten ska kunna
            spridas i reguljär verksamhet.
          </note>
          <note type="speaker">
            Anf. 39 KERSTIN HEINEMANN (fp):
          </note>
          <note>
            Fru talman! Jag är medveten om att man kanske behöver utvärdera
            resultaten. Nu finns ju också försöksverksamheten FINSAM som delvis
            är utvärderad, men man får ju inte göra mycket åt den heller förrän
            utvärderingen av SOCSAM är klar. Jag tycker att det är lite bekymmersamt
            att det är många människor som får vänta, inte minst på rehabilitering.
            Det medför att vi får dessa väldigt långa sjukskrivningstider.
            Vi vet ju att man spar lidande för den enskilde och att man kan
            göra samhällsekonomiska besparingar med de här samverkansformerna.
            De som har medverkat i bl.a. FINSAM-projektet vill faktiskt inget
            hellre än att fortsätta. Det ville man också i
          </note>
          <note>
            Göteborg. Man sade redan nu att denna samverkan var så viktig
            att man ville fortsätta med den.
          </note>
          <note type="speaker">
            Anf. 40 Statsrådet INGELA THALÉN (s):
          </note>
          <note>
            Fru talman! Erfarenheterna från Göteborg visar att försöksverksamheten
            med SOCSAM-samarbetet var betydligt mer framgångsrikt än försöksverksamheten
            med FINSAM. Men den diskussionen behöver vi inte ta nu.
          </note>
          <note>
            Däremot är det så att FINSAM har ersatts med ett mer generellt
            arbete med samverkansformer landet över där var och en av aktörerna
            bidrar med sina egna resurser. Jag ska också påminna om att i
            nästa vecka eller veckan därpå kommer rehabiliteringsutredaren
            med sin första delrapport.
          </note>
          <note>
            Vi kan självfallet inte enbart vänta på försöksverksamheterna,
            utan någonting måste göras ganska snabbt när det gäller signalsystemen.
            Jag kommer att träffa företrädare för arbetsmarknaden för att
            diskutera just sjukfrånvaron från arbetsplatserna.
          </note>
          <note>
            Arena Norden
          </note>
          <note type="speaker">
            Anf. 41 JAN ERIK ÅGREN (kd):
          </note>
          <note>
            Fru talman! I går sammanträdde Nordiska rådets svenska delegation.
            Tyvärr var vår nordiska samarbetsminister Leif Pagrotsky förhindrad
            att närvara.
          </note>
          <note>
            Jag skulle därför vilja ta tillfället i akt och fråga honom om
            Arena Norden och det nordiska informationsfönster som ska öppnas
            i Stockholm. Det är alltså verksamheter som har ansvar för informationen
            om nordiska förhållanden. Enligt beslut och löften i riksdagen
            ska Arena Nordens verksamhet säkras till dess att det nordiska
            informationsfönstret öppnas.
          </note>
          <note>
            Enligt uppgift tar Nordiska samarbetskommittén ställning till
            ett nordiskt fönster i Oslo vid sammanträdet nästa vecka medan
            det svenska fönstret behandlas först i mars. Min fråga är: Hur
            är finansieringen av Arena Norden ordnad tills detta nordiska
            informationsfönster kan öppnas? När är pengarna från
          </note>
          <note>
            Nordiska ministerrådet disponibla för detta?
          </note>
          <note type="speaker">
            Anf. 42 Statsrådet LEIF PAGROTSKY (s):
          </note>
          <note>
            Fru talman! Det är rätt att vi har diskuterat den här frågan
            många gånger här på frågestunden. Jag har också haft den uppe
            i diskussioner med den svenska delegationen till Nordiska rådet.
          </note>
          <note>
            Vi har länge verkat för att vi ska få ett permanent och stabilt
            finansierat gemensamt nordiskt informationsfönster i Stockholm.
            Det är viktigt att Sveriges folk och Sveriges skattebetalare,
            som är huvudfinansiärer av det nordiska samarbetet, på plats här
            i Sverige får en bild av vad det nordiska samarbetet går ut på.
            Detta skulle på ett bra sätt kunna avlösa och växla upp den verksamhet
            som Föreningen Norden har bedrivit i form av Arena Norden.
          </note>
          <note>
            Nu står detta på tröskeln till ett genomförande.
          </note>
          <note>
            Det är en stor framgång för Sverige. Vi räknar med att Arena
            Norden och Föreningen Norden kommer att ha en mycket viktigt roll
            i denna nya verksamhet.
          </note>
          <note>
            Men exakt vid vilka tidpunkter olika utbetalningar kommer att
            ske och vilka beslut som kommer att fattas vid vilka sammanträden
            är jag inte förberedd på att redogöra för här. Jag skulle vilja
            rekommendera att man ställer en skriftlig fråga till mig. Då kan
            jag reda ut detta i detalj. Ni får ha överseende med att jag inte
            kan detta utantill.
          </note>
          <note type="speaker">
            Anf. 43 JAN ERIK ÅGREN (kd):
          </note>
          <note>
            Fru talman! Tack för svaret. Vi är överens om att det är en viktig
            fråga, att det behövs en permanent lösning och att det ska finansieras
            samnordiskt. Men problemet är ju att det inte är löst ännu trots
            att det har varit känt länge att fr.o.m. i år skulle detta vara
            ordnat. Nu hänger finansieringen i luften tills det här fönstret
            kan öppnas. Enligt vad vi har sagt här tidigare, både i debatter
            tillsammans och även i andra sammanhang, skulle frågan lösas.
            Jag undrar när
          </note>
          <note>
            Föreningen Norden, som ansvarar för Arena Nordens verksamhet,
            får besked om att pengar finns tills fönstret kan öppnas.
          </note>
          <note type="speaker">
            Anf. 44 Statsrådet LEIF PAGROTSKY (s):
          </note>
          <note>
            Fru talman! Det är fel att vi har lovat finansiering till Arena
            Norden. Verkligheten är i själva verket att
          </note>
          <note>
            Arena Norden startades utan att invänta någon åsikt från regeringen
            om detta var bra eller dåligt och om detta vara någonting som
            kunde påräkna finansiering eller ej. Den startades, och efter
            att den hade startats kom begäran till regeringen om att finansiera
            det som redan fanns.
          </note>
          <note>
            Vi har jobbat hårt på att säkra Arena Nordens fortbestånd så
            länge som möjligt, och helst ända till dess att det nya gemensamma
            nordiska fönstret öppnar i Stockholm. Vi har vid flera olika tillfällen
            ökat anslagen och betalat ut mer och mer pengar. Vi har lagt in
            nya verksamheter, t.ex. servicetelefonen, för att skapa ekonomiska
            förutsättningar att driva verksamheten. Något löfte om att det
            för evigt ska lösas har vi inte gett, men det är den ambitionen
            vi har jobbat efter.
          </note>
          <note>
            Pensionerna
          </note>
          <note type="speaker">
            Anf. 45 ROLF GUNNARSSON (m):
          </note>
          <note>
            Fru talman! Jag har en fråga till finansminister
          </note>
          <note>
            Bosse Ringholm. Jag tror att finansministern, hans departement
            och alla ledamöter här i riksdagen de senaste veckorna har uppvaktats
            om pensionerna.
          </note>
          <note>
            Statsministern stod ju här i kammaren för två veckor sedan i
            partiledardebatten och sade: "Ja, vi har kunnat förbättra pensionerna."
          </note>
          <note>
            Detta sades samtidigt som årtusendets första pensionsavier damp
            ned hos pensionärerna. Hur såg denna förbättring ut? Det finns
            många exempel. Finansministern har säkert sett dem också. Jag
            har två här. Lennart fick minus 52 kr. Filip, 81 år, fick minus
          </note>
          <note>
            54 kr osv.
          </note>
          <note>
            Min fråga till finansministern, som mera är ett råd, lyder: Vad
            ska vi säga till de pensionärer som ringer upp eller skriver och
            som säger att den höjda pensionen ju blev minus?
          </note>
          <note>
            Jag tror att finansministern med sitt kunnande kanske har ett
            bra svar att hjälpa oss vanliga ledamöter med.
          </note>
          <note>
            Anf. 46 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag är tacksam för denna fråga, som kan hjälpa till
            att reda ut ett antal krångligheter.
          </note>
          <note>
            För det första har pensionerna inte försämrats fr.o.m. årsskiftet.
            Det är lika goda nu som tidigare.
          </note>
          <note>
            För det andra finns det ett antal kommuner, inte särskilt många,
            som har höjt kommunalskatten vid årsskiftet. Det kan ha påverkat
            pensionerna.
          </note>
          <note>
            Vidare är det så att all preliminärskatt tas ut i 50-
          </note>
          <note>
            eller 100-kronorsintervaller. Det gör att man kan hamna "fel"
            och få ett större skatteuttag någon månad. Men det jämnas ut när
            året är slut. Man får alltså inte något högre skatteuttag i sin
            helhet.
          </note>
          <note>
            Jag tror att de här förklaringarna är viktiga för den enskilde
            att känna till, och därför är jag tacksam för frågan.
          </note>
          <note>
            Till sist vill jag gärna säga att jag delar uppfattningen att
            när vi får ett utrymme i budgeten för år
          </note>
          <note>
            2001 är det naturligtvis de sämst ställda pensionärerna som vi
            i första hand ska ha i åtanke.
          </note>
          <note type="speaker">
            Anf. 47 ROLF GUNNARSSON (m):
          </note>
          <note>
            Fru talman! Jag tackar finansministern för svaret.
          </note>
          <note>
            Det har inte skett någon försämring, säger finansministern. Jag
            vet inte om jag är på samma ekonomiska nivå som han är. Men när
            jag ska förklara för Lennart att han fick minus 52 kr och för
            Filip att han fick minus 54 kr så nog ser jag att det är en försämring.
            Jag är inte professor i ekonomi, men nog är det en försämring
            när man i sitt lönekuvert, om jag uttrycker mig så, får ett minus.
          </note>
          <note>
            Det här har naturligtvis också att göra med att vi ser den statliga
            biten, medan man hemma i exempelvis Dalarna, där Socialdemokraterna
            och Vänsterpartiet styr, har höjt skatten med 50 öre. Det slår
            också mot barnfamiljer och andra. När det gäller barnbidraget
            skulle man kunna ha samma följdfråga.
          </note>
          <note>
            Nog är det svårt att förklara när man får minus att det inte
            är en försämring.
          </note>
          <note>
            Anf. 48 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag hoppas att Rolf Gunnarsson lyssnar ordentligt.
            Jag sade att det inte har skett någon försämring av pensionen.
            Om pensionären har fått en lägre inkomst kan det bero på att han
            bor i en kommun som har höjt kommunalskatten. Det tror jag inte
            att man behöver vara ekonom för att kunna upplysa om. Det finns
            ett antal sådana kommuner, inte särskilt många, där det har skett
            en skatteförändring. Det är viktigt.
          </note>
          <note>
            Jag har också sett de där exemplen. Människor skriver brev till
            mig om samma sak. Därför är det viktigt att klara ut att om man
            får preliminärskatteuttag som är större än det som varit tidigare
            kan det bero på att man hamnat i en sådan här 50- eller 100-
          </note>
          <note>
            kronorssektor. Men i sin helhet jämnas det ut under året. Man
            har inte fått ett större skatteuttag när det gäller den statliga
            skatten. Den är den samma som tidigare för pensionärerna.
          </note>
          <note>
            Det är bra om vi kan hjälpas åt att upplysa om vad som gäller
            på området. Staten har inte försämrat några pensioner, men i enstaka
            kommuner har det skett kommunalskattehöjningar.
          </note>
          <note>
            Skatteöverläggningar
          </note>
          <note type="speaker">
            Anf. 49 LENNART DALÉUS (c):
          </note>
          <note>
            Fru talman! Det var på hösten 1998 som regeringen bjöd in till
            skattesamtal. Man sade sig ha ambitionen att det skulle vara en
            bred uppgörelse med alla partier och ett brett skattepaket. Vi
            har bejakat det i
          </note>
          <note>
            Centerpartiet och ställt upp på det synsättet. Vi har hela tiden
            hävdat i samtalen att det måste vara tempo, att det måste vara
            ett konkret innehåll, att det måste gå framåt.
          </note>
          <note>
            Nu skriver vi år 2000 och man kan väl försiktigt säga, fru talman,
            att tempot varit uruselt och att substansen inte har funnits.
          </note>
          <note>
            Nu är min fråga till finansministern om han de närmaste dagarna
            kommer att kalla in till de här överläggningarna och om han har
            klart ett underlag för bl.a. energiskattediskussionen som behövs
            om det ska finnas några förutsättningar för att föra de här samtalen
            vidare.
          </note>
          <note>
            Anf. 50 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Svaret till Lennart Daléus är: Ja, jag kommer att
            kalla in till nya överläggningar mellan riksdagens partier om
            skatterna. Avsikten med de överläggningarna är ju att ha ett reellt
            underlag, ett reellt förslag, när det gäller exempelvis energibeskattningen.
            Det har tagit lite tid att ta fram ett sådant underlag. Därför
            har jag bedömt det som bättre att vänta med att kalla till skatteöverläggningar
            tills det finns ett underlag i stället för att kalla in till överläggningar
            för en mer allmän diskussion utan att man kan komma fram till
            ett reellt ställningstagande.
          </note>
          <note>
            När skatteöverläggningarna påbörjades hösten
          </note>
          <note>
            1998 pågick det under ett halvt års tid fram till senvåren 1999
            en allmän diskussion om skattefrågor.
          </note>
          <note>
            Därefter har vi diskuterat konkreta områden. Sedan beslutade
            riksdagen i höstas om sänkt inkomstskatt och sänkta företagsskatter.
            Därför koncentrerar vi oss nu på att diskutera skatter på energi
            och tjänster.
          </note>
          <note type="speaker">
            Anf. 51 LENNART DALÉUS (c):
          </note>
          <note>
            Fru talman! Finansministern illustrerar ju problemet. Det tar
            tid och vi måste ha ett underlag innan vi kan vidare komma konkret.
            Det är sant. Men samtalen började 1998.
          </note>
          <note>
            Sedan finns det en faktor till, fru talman, som är lite besvärande.
            Det är att regeringen med Vänsterpartiet och Miljöpartiet har
            valt en hantering av inkomstskatten som bl.a. innebär att inte
            hela pensionärskollektivet får del av en inkomstskattesänkning.
          </note>
          <note>
            Man har förstört en del av den spelplan som skattesamtalen skulle
            kunna komma att rymma.
          </note>
          <note>
            Jag tycker att det är ett svagt besked från finansministern att
            det kommer en inbjudan, bara man har ett material. Jag vill se
            en starkare ambition från regeringen i den här frågan för att
            över huvud taget komma framåt. Annars är det ju, fru talman, rätt
            meningslöst att komma till kafferep som inte leder framåt med
            den angivna ambitionen.
          </note>
          <note>
            Anf. 52 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Lennart Daléus har frågat om jag avser att kalla
            in till nya skatteöverläggningar. Mitt svar är ja. Han har frågat
            om jag avser att ha ett reellt underlag för en sådan diskussion
            och en eventuell överenskommelse. Jag har svarat ja på det också.
            Det är både starka och skarpa besked.
          </note>
          <note>
            Eftersom vi har haft sådana diskussioner om energibeskattningen
            tidigare utgår jag från att vi kan föra en konstruktiv diskussion.
            I grunden finns exempelvis ett betänkande från den s.k. skatteväxlingskommittén
            sedan ett par år tillbaka där partierna i långa stycken var överens
            om grundprinciperna. Det finns också en pågående diskussion i
            ett antal andra statliga utredningar som berör det här området.
          </note>
          <note>
            Jag är därför förhoppningsfull om att det ska finnas ett intresse
            från alla parter att diskutera just kring energibeskattningen.
            Då tycker jag att man ska kalla till överläggningar först i ett
            läge där det finns ett reellt underlag. Det tror jag att Lennart
            Daléus och jag är överens om.
          </note>
          <note>
            Villkoren för konstnärerna
          </note>
          <note type="speaker">
            Anf. 53 LENNART KOLLMATS (fp):
          </note>
          <note>
            Fru talman! En fråga till kulturminister Marita
          </note>
          <note>
            Ulvskog.
          </note>
          <note>
            I en debattartikel i gårdagens Dagens Nyheter uttrycker ordföranden
            för Konstnärernas riksorganisation oro över villkoren för konstnärerna.
            Han pekar bl.a. på en enkätundersökning som visar att konstinstitutioner,
            museer och konsthallar har en budget som nästan är utan medel
            för konstnärernas medverkan.
          </note>
          <note>
            Moderna museet spenderar t.ex. över 99 % av sin budget på ledning,
            administration och lokalhyra, och endast 0,27 % används som ersättning
            till de utställande konstnärer som museet anlitat.
          </note>
          <note>
            Då vill jag fråga kulturministern: Avser ministern att se över
            de statliga institutionernas policy för ersättning till konstnärer?
            Eller har ministern några andra förslag till åtgärder för att
            underlätta möjligheterna för konstnärer att leva på sitt skapande?
          </note>
          <note>
            Anf. 54 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Vi kom rätt nyligen med en proposition som gällde
            konstnärernas villkor, som också riksdagen ställde sig bakom.
            Grundtanken i de många inslag som rymdes inom denna proposition
            och detta riksdagsbeslut handlar just om att konstnärerna i högre
            utsträckning än i dag ska kunna leva på sitt arbete. Det handlar
            om upphovsrättsliga ersättningar, om ersättningar för utfört arbete
            och om olika typer av inkomstgarantier. Det handlar om offentliga
            beställningar och om att stimulera efterfrågan på konstnärers
            verk.
          </note>
          <note>
            Det är en mängd insatser vi gjort. Men självfallet återstår mycket
            att göra. När det gäller de enskilda kulturinstitutionerna har
            ju myndighetscheferna där ett mycket vitt eget handlingsutrymme.
            Jag är övertygad om att de arbetar med de här frågorna. Men vi
            kommer också att på olika sätt se över detta från departementets
            sida.
          </note>
          <note type="speaker">
            Anf. 55 LENNART KOLLMATS (fp):
          </note>
          <note>
            Fru talman! Det är ju bra, för jag utgår från att kulturministern
            har en del att säga till om även när det gäller de statliga kulturinstitutionerna.
          </note>
          <note>
            En annan del är ju att ganska många är inskrivna i kulturarbetsförmedlingarna.
            Det kan ju faktiskt få negativa konsekvenser för konstnärerna
            då en fungerande arbetsmarknad rycks bort.
          </note>
          <note>
            Det blir den konstnär som står i tur för en åtgärd som prioriteras,
            inte den som kanske skulle utföra åtgärden bäst.
          </note>
          <note>
            Mikael Richter påpekar i sin artikel att om inte det här ändras
            är de stora förlorarna i längden kulturlivet i stort.
          </note>
          <note>
            Jag vill också ställa följdfrågan om ministern delar min och
            Folkpartiets uppfattning att det är angeläget att kulturarbetsförmedlingens
            verksamhet minskar och att de medel som frigörs i stället styrs
            över från arbetsmarknadspolitiska åtgärder till den kulturella
            verksamheten.
          </note>
          <note>
            Anf. 56 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag är tacksam över att Folkpartiet har anslutit
            sig till regeringens och Socialdemokraternas ståndpunkt att man
            ska föra över medel från arbetsmarknadspolitiken till kulturpolitiken.
            Det ingick också i den konstnärspolitiska propositionen.
          </note>
          <note>
            Det handlar t.ex. om att skapa en tredje anställningsform för
            kulturverksamma. Det handlar om att använda centrumbildningarna
            för att kunna stimulera efterfrågan på konstnärliga verk och konstnärligt
            arbete och se till att det blir utfört. Detta i kombination med
            en avgränsning inom kulturarbetsförmedlingen som innebär att det
            är de professionella utövarna som får den mesta servicen.
          </note>
          <note>
            Mycket återstår att göra när det gäller konstnärernas villkor.
            Det pågår ett intensivt arbete. Det initierades när vi kom tillbaka
            till makten efter 1994 års val. Tack.
          </note>
          <note>
            Avfallsskatten
          </note>
          <note type="speaker">
            Anf. 57 JOHNNY GYLLING (kd):
          </note>
          <note>
            Fru talman! Jag vill ställa en fråga till miljöminister Kjell
            Larsson om avfallsskatten. Hur avser ministern att följa upp konsekvenserna
            av den nya avfallsskatten?
          </note>
          <note>
            Som exempel på oönskade konsekvenser kan jag nämna följande:
            I min hemkommun måste man ha sophämtning minst en gång per månad.
            Människorna förutsätts kompostera och sortera alla sina sopor.
          </note>
          <note>
            Samma människor drabbas nu av en höjd avgift på
          </note>
          <note>
            500 kr per år med kommunal hänvisning till den nya lagen.
          </note>
          <note>
            En pensionär ville beställa en sopcontainer för att rensa bort
            skräp. Den hade blivit 800 kr dyrare med hänvisning till den nya
            avfallsskatten.
          </note>
          <note>
            Den soptipp som min hemkommun använder är kretsloppsanpassad
            med deponigas till fjärrvärme och lakvatten till energiskog. Ändå
            ska avgiften höjas.
          </note>
          <note>
            Det drabbar ingen annan än hushållen, dvs. de som sorterar soporna.
          </note>
          <note>
            Är detta rättvist? Hur ska ministern följa upp den nya lagen?
          </note>
          <note>
            Anf. 58 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag kan tyvärr inte kommentera en avgift i en enskild
            kommun.
          </note>
          <note>
            Låt mig säga att vår ambition är att minska sophanteringen. Vi
            är på god väg att lyckas med att göra detta och i stället satsa
            på återanvändning och återvinning.
          </note>
          <note>
            Det innebär naturligtvis att samhällets kostnader för sophantering
            totalt sett kommer att minska samtidigt som vi kan återföra en
            hel del av det som tidigare har varit sopor i kretsloppet, vilket
            ju är både ekonomiskt och miljömässigt väldigt positivt.
          </note>
          <note>
            När det gäller frågan om hur jag ska följa upp en ny lagstiftning
            vill jag säga att vi kommer att hålla noggrann koll på vad som
            händer framöver och på vilken typ av negativa konsekvenser som
            eventuellt kan uppstå. Det gör vi naturligtvis i alla de fall
            där vi inför en ny lagstiftning. Så kommer självfallet att ske
            här också.
          </note>
          <note type="speaker">
            Anf. 59 JOHNNY GYLLING (kd):
          </note>
          <note>
            Fru talman! Jag får tacka ministern för svaret.
          </note>
          <note>
            Jag håller naturligtvis med om att man måste minska sopberget.
            Men man måste också ge incitament till människor för att de ska
            hålla på med sopsortering och återvinning och för att detta ska
            öka.
          </note>
          <note>
            Det håller då inte att man först får höra av en nationalekonom
            att sopsortering inte lönar sig, och sedan få ökade kostnader
            för att man anstränger sig och sorterar sitt avfall. Jag tror
            tyvärr inte att det är bara i min hemkommun det händer att man
            får höjda avgifter. Det tas ut lite överallt, kan man följa i
            medierna, och man hänvisar till den nya lagen.
          </note>
          <note>
            Jag hoppas att ministern tar de här signalerna på högsta allvar.
          </note>
          <note>
            Anf. 60 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det är möjligt att jag efter den här diskussionen
            ska ta initiativ till något slags översyn av hur kommunerna tar
            ut avgifter på sopor så att de inte blir orimliga. Jag kan inte
            utesluta att de är det i vissa kommuner.
          </note>
          <note>
            Johnny Gylling hänvisade till en nationalekonomisk bedömning.
            Det måste vara Marian Radetskis bedömning, som kom för någon månad
            sedan.
          </note>
          <note>
            Problemet med den är att han t.ex. räknar med all tid som han
            antar att konsumenterna använder för sopsortering och lägger en
            ganska rejäl timpenning på den tiden. Om man räknar på det sättet
            - vilket jag menar inte är riktigt - kan man komma fram till i
            stort sett vilka kostnader som helst.
          </note>
          <note>
            Däremot håller jag med om att det finns inslag i det återvinningssystem
            vi har i dag - jag tänker då framför allt på förpackningsinsamlingen
            - som innebär att vi inte har tillräckligt starka incitament vare
            sig för att systemet ska anpassas till konsumenternas behov eller
            för att det ska leda till en anpassning av industrin till mer
            återvinningsvänliga förpackningar.
          </note>
          <note>
            Det är i alla fall min bedömning nu.
          </note>
          <note>
            Det problemet har jag haft ögonen på en längre tid. Jag håller
            på och skriver på direktiv för en utvärdering av hela systemet.
            Det ska också kunna leda fram till förslag till förändringar av
            det system vi har i dag.
          </note>
          <note>
            Utöver de problem vi har talat om nu finns det, som alla känner
            till, ytterligare problem med det återvinningssystem vi har.
          </note>
          <note>
            Efter fem sex år tror jag att det nu är dags för en rejäl översyn
            av hur det fungerar och hur det kan göras bättre.
          </note>
          <note>
            Vapenhandeln
          </note>
          <note type="speaker">
            Anf. 61 AGNETA BRENDT (s):
          </note>
          <note>
            Fru talman! Jag har en fråga till handelsministern angående korruptionen
            inom vapenhandeln.
          </note>
          <note>
            I och med skandalen i Tyskland med det kristdemokratiska partiet
            CDU har det uppenbarats att man inte ger mutor bara till dem som
            ska köpa vapen utan även till dem som ska fatta besluten om att
            man ska få köpa och sälja vapen.
          </note>
          <note>
            Min fråga till ministern blir då: Har ministern stött på det
            här fenomenet, och har ministern i så fall vidtagit några åtgärder
            för att komma till rätta med detta?
          </note>
          <note type="speaker">
            Anf. 62 Statsrådet LEIF PAGROTSKY (s):
          </note>
          <note>
            Fru talman! Det har varit en ganska sensationell utveckling på
            det här området de senaste åren. Förr var man medveten om att
            det förekom att rika säljande storföretag från rika länder gärna
            mutade köpare i u-länder för att de skulle köpa just deras grejer.
            Men på senare tid har det mesta av det som avslöjats handlat om
            mutor i de rika länderna, inte minst i
          </note>
          <note>
            Europa såsom Belgien, Frankrike och Tyskland.
          </note>
          <note>
            Man har t.ex. betalat generösa summor för att få olika typer
            av tjänster utförda för att få exporttillstånd.
          </note>
          <note>
            Jag kan lugna alla kammarens ledamöter med att något företag
            som försökt sig på den metoden för att få tillstånd att exportera
            från Sverige har jag inte sett röken av. Jag hoppas slippa det.
          </note>
          <note>
            De åtgärder som har vidtagits internationellt för att begränsa
            detta har kanske inte varit riktade åt det här hållet.
          </note>
          <note>
            Vi kommer nu att ha ett stort uppslaget och mycket viktigt seminarium
            tillsammans med Transparency
          </note>
          <note>
            International om mutor i internationell vapenhandel.
          </note>
          <note>
            Vi hade inte trott att konferensen skulle handla om just sådana
            här frågor. Den kommer att äga rum nu på fredag och lördag. Jag
            räknar med att det som har hänt i Tyskland kommer att helt förändra
            fokus för konferensen så att den kommer att handla om just dessa
            frågor i stället för som det ursprungligen var tänkt, nämligen
            om problem i u-länderna.
          </note>
          <note>
            Skatteöverläggningar
          </note>
          <note type="speaker">
            Anf. 63 MATS ODELL (kd):
          </note>
          <note>
            Fru talman! Jag har med intresse lyssnat på finansministerns
            svar till Lennart Daléus att det nu ska bli nya skattesamtal.
            Det är ju mycket positivt.
          </note>
          <note>
            De samtalen är ju långtifrån utan problem. Det är inte lätt att
            å ena sidan ha ett samarbete om budgetens utgiftssida med Vänstern
            och Miljöpartiet, å andra sidan ett annat samarbete om budgetens
            intäktssida -
          </note>
          <note>
            skatterna - med alla partier i riksdagen.
          </note>
          <note>
            Jag kan förstå att finansministern lägger pannan i djupa veck.
          </note>
          <note>
            Hur ser finansministern på möjligheterna till långsiktiga uppgörelser
            om det som nu står i fokus, nämligen energipolitiken och beskattningen
            av hushållstjänster, när finansministern samtidigt har en energiöverenskommelse
            med stödpartierna och Vänsterpartiet? Ska den hållas eller vill
            finansministern ha in oss andra också i den? Hur ska den gamla
            energiöverenskommelsen kunna fungera i det sammanhanget?
          </note>
          <note>
            Slutligen, fru talman: Ser finansministern inte heller problem
            med att statsministern efter den s.k.
          </note>
          <note>
            försoningslunchen i Sagerska palatset nu också har startat egna
            skattesamtal med Vänstern och Miljöpartiet?
          </note>
          <note>
            Anf. 64 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! I motsats till Mats Odell ser jag fler möjligheter
            än problem. Mats Odell såg i varje mening som han yttrade problem.
          </note>
          <note>
            Vi har från regeringens sida med Miljöpartiet och
          </note>
          <note>
            Vänsterpartiet ett samarbete om hela budgeten. Som bekant gick
            den budgetproposition som presenterades i höstas och som behandlades
            här i kammaren igenom ograverat, som ett uttryck för ett gott
            samarbete mellan våra tre partier.
          </note>
          <note>
            Parallellt med detta för vi samtal med alla partier om skattefrågor.
            Jag är förhoppningsfull om att både
          </note>
          <note>
            Mats Odells parti och andra partier vill delta i de diskussionerna
            om exempelvis energibeskattningen.
          </note>
          <note>
            Om vi alla är konstruktiva och - som jag sade som svar på en
            tidigare fråga - intresserade av att på grundval av exempelvis
            det material som Skatteväxlingskommittén tog fram för något år
            sedan, tror jag att det bör finnas möjlighet att få till stånd
            ett bra samtal om den framtida energibeskattningen.
          </note>
          <note>
            Det förs naturligtvis hela tiden en diskussion mellan regeringen,
            Miljöpartiet och Vänsterpartiet inför kommande vårpropositioner
            och budgetpropositioner, men jag tror att det går att hantera
            det här i ett sammanhang.
          </note>
          <note type="speaker">
            Anf. 65 MATS ODELL (kd):
          </note>
          <note>
            Fru talman! Det var en lätt överdrift att säga att det förs samtal
            med alla partier. Det har inte hänt någonting på sex månader.
            Men nu ska vi tala om energibeskattningen och enligt finansministerns
            löfte också om beskattningen av hushållstjänster.
          </note>
          <note>
            Ursprungligen, fru talman, var Erik Åsbrinks vision en översyn
            av hela skatteproblematiken, att mera anpassa svensk beskattning
            till globaliseringens problem och utmaningar för att få stopp
            på att företag med kunskap och kapital flyr Sverige. Har den ambitionen
            helt avsomnat, eller kan vi så småningom förvänta oss en kallelse
            från finansministern också om detta?
          </note>
          <note>
            Anf. 66 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Från början fördes ju skattesamtalen över hela skattefältet.
            Det resulterade inte i en överenskommelse mellan alla sju riksdagspartier.
            I stället föreslog regeringen i höstas med stöd av Vänsterpartiet
            och Miljöpartiet skattesänkningar för alla inkomsttagare via kompensationen
            för egenavgifterna.
          </note>
          <note>
            Det gällde skattesänkningar om 10 miljarder kronor, som trädde
            i kraft den 1 januari. Därtill kom skattesänkningar för företag
            om flera miljarder kronor, som också trädde i kraft vid årsskiftet.
          </note>
          <note>
            Efter de besluten här i kammaren i höstas fanns det ingen anledning
            att på nytt starta en diskussion på de områdena, och vi kom därför
            fram till att vi nu skulle koncentrera våra krafter på energibeskattning
            och tjänstebeskattning, och det är det som vi nu i första hand
            kommer att gå vidare med.
          </note>
          <note type="speaker">
            Anf. 67 MATS ODELL (kd):
          </note>
          <note>
            Fru talman! Låt mig ta tag i det positiva i finansministerns
            svar och fråga: När kommer nästa steg i de skattesänkningar vars
            första steg trädde i kraft vid årsskiftet?
          </note>
          <note>
            Anf. 68 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det var delvis en ny fråga, som inte rörde den ursprungliga
            om skattesamtalen. Jag vill gärna upplysa om att regeringen har
            varit mycket tydlig på den punkten och sagt att vi gärna vill
            fortsätta att sänka skatten på inkomster på det sätt som vi inledde
            i höstas och fortsätta den förändring av företagsbeskattningen
            som vi då också inledde.
          </note>
          <note>
            Vi vill dock vara väldigt tydliga på så vis att vi inte lovar
            ut någon bestämd tidpunkt och något bestämt belopp. Den avstämningen
            görs varje höst i september månad i samband med budgetpropositionen,
            då vi ser vilket realekonomiskt utrymme som finns för fortsatta
            skattesänkningar.
          </note>
          <note>
            Vi har en tydlig ambition, och vi ska återkomma till en bedömning
            av de förutsättningar som finns.
          </note>
          <note>
            Går det bra för svensk ekonomi - och det gör det för närvarande
            - bör det finnas goda sådana förutsättningar också för framtiden.
          </note>
          <note>
            Dokumentation om Förintelsen
          </note>
          <note type="speaker">
            Anf. 69 WILLY SÖDERDAHL (v):
          </note>
          <note>
            Fru talman! Min fråga riktar sig till kulturministern. På resan
            upp till riksdagen den här veckan hörde jag på nyheterna att det
            på Lunds universitet finns insamlade intervjuer med de människor
            som kom från koncentrationslägren. Intervjuerna finns i ett arkiv
            men har tydligen inte bearbetats, bl.a. på grund av medelsbrist.
            Det finns runtom i vårt land också fortfarande personer med egna
            erfarenheter av världskrigets fasor.
          </note>
          <note>
            Under konferensen om Förintelsen underströks vikten av dokumentering.
            Jag tror att ögonvittnesskildringar av människor som själva har
            varit med är väldigt effektiva i kampen mot nazism och rasism
            som ett komplement till rena fakta.
          </note>
          <note>
            Jag undrar om kulturministern delar min uppfattning och är beredd
            att medverka till att vi på ett bättre sätt utnyttjar de möjligheter
            som vi har till dokumentation av krigets fasor.
          </note>
          <note>
            Anf. 70 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Det finns mängder av material i handskriftsarkivet
            i Lund och på många andra ställen, på forskningsinstitutioner,
            på universitet och på andra håll, inte minst också på museer.
            Detta är sådant som vi under lång tid har avsatt medel till och
            arbetat med.
          </note>
          <note>
            Det kommer fram nytt material, som översätts och tillgängliggörs.
            Det är en lång procedur, och vi kommer att fortsätta med samma
            inriktning.
          </note>
          <note>
            Materialet från Ravensbrückintervjuerna finns med i den sedvanliga
            budgetberedning som pågår inom Regeringskansliet och som nu intensifieras
            under våren inför budgetpropositionen. Jag är inte i dag beredd
            att redovisa vad de pengarna kommer att användas till, men arkivmaterial
            och forskning kring detta ämne är en viktig del av vår verksamhet.
          </note>
          <note type="speaker">
            Anf. 71 WILLY SÖDERDAHL (v):
          </note>
          <note>
            Fru talman! Det är bra att vi får fram mer material och att kulturministern
            är positiv till det. När materialet väl är framme gäller det också
            att få ut budskapet. Traditionellt säger vi då alltid att vi ska
            använda skolan, och det är bra, men finns det fler kanaler? Jag
            tror att det inom kulturministerns område finns flera möjligheter.
            Det finns väl utbyggda nätverk inom flera områden, både vad gäller
            ungdomar och vad gäller vuxna.
          </note>
          <note>
            Jag tänker t.ex. på länsteatrar, länsmusiken, Skådebanan och
            inte minst folkbildningsverksamheten.
          </note>
          <note>
            Jag menar att man genom att utnyttja dessa nätverk också bidrar
            till den nödvändiga utvecklingen av demokratin.
          </note>
          <note>
            Anf. 72 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag delar helt frågeställarens synpunkter. Jag vill
            gärna tillägga att museerna sedan ett antal år tillbaka har ett
            mycket tydligt uppdrag, som upprepas i varje regleringsbrev till
            varje enskild institution, om att demokratiaspekterna på kulturarvet
            är så oerhört viktiga, eftersom det har tagits i de antidemokratiska
            krafternas tjänst.
          </note>
          <note>
            Det här ser museerna som en oerhört viktig uppgift. De har fått
            särskilda medel för det, och många av museerna arbetar oerhört
            ambitiöst på detta område.
          </note>
          <note>
            Men det finns mycket mer kvar att göra. Dessutom har vi numera
            inom Kulturdepartementets domäner också Levande historia-kommittén,
            som har särskilda medel för att fortsätta att arbeta med detta.
          </note>
          <note>
            EBRD
          </note>
          <note type="speaker">
            Anf. 73 INGEGERD SAARINEN (mp):
          </note>
          <note>
            Fru talman! Min fråga riktar sig till finansministern och rör
            EBRD, den europeiska banken för återuppbyggnad och utveckling.
          </note>
          <note>
            Omvärlden har ett stort intresse av att den olycksdrabbade Tjernobylreaktorn
            slutgiltigt stängs, men presidenten i Ukraina har ställt som ultimatum
            att få stöd till att bygga två nya reaktorer i Ukraina, de s.k.
          </note>
          <note>
            K 2 och R 4.
          </note>
          <note>
            Jag undrar vad som på sistone har hänt i den här frågan och hur
            finansministern har agerat.
          </note>
          <note>
            Anf. 74 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det pågår en diskussion inom EBRD
          </note>
          <note>
            och dess styrelse i den här frågan. Den var uppe för information
            på finansministermötet i Bryssel strax före jul. Därefter har
            jag inte nåtts av någon ytterligare information. Jag vet att det
            pågår ett intensivt arbete inom EBRD:s styrelse för att hitta
            en lösning.
          </note>
          <note type="speaker">
            Anf. 75 INGEGERD SAARINEN (mp):
          </note>
          <note>
            Fru talman! Det ukrainska folket delar inte presidentens förtjusning
            över att få de här kärnkraftverken byggda. Det finns många andra
            alternativ som är bra mycket bättre. Bl.a. finns det en väldigt
            stor potential för energieffektivisering, för vindkraft och för
            många andra energiformer.
          </note>
          <note>
            Det är därför min förhoppning att finansministern inte stöder
            att västvärlden ska hjälpa till att finansiera två ytterligare
            reaktorer i Ukraina.
          </note>
          <note>
            Anf. 76 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag ska ta med mig de synpunkter som Ingegerd Saarinen
            här framfört inför den fortsatta hanteringen i EBRD:s styrelse.
            Jag sitter inte själv i styrelsen, men jag har representanter
            i den.
          </note>
          <note>
            Djurskyddet
          </note>
          <note type="speaker">
            Anf. 77 VIVIANN GERDIN (c):
          </note>
          <note>
            Fru talman! Jag vill ställa en fråga till statsrådet
          </note>
          <note>
            Ingela Thalén med anledning av en ny EU-förordning som trädde
            i kraft vid nyår och som försämrar djurskyddet.
          </note>
          <note>
            Veterinärer får inte längre använda lokalbedövning på djur som
            ska användas till livsmedel om jordbrukaren producerar ekologiska
            livsmedel. Det här, anser väldigt många, försämrar naturligtvis
            djurskyddet. Man ska ersätta den traditionella behandlingen med
            homeopatiska medel, och det omfattas inte veterinärerna av. Vi
            tycker naturligtvis att det inte får gå till så här.
          </note>
          <note>
            Skälet till det här anges också vara att de läkemedel som används
            på djur som sedan ska användas som livsmedel ska testas och innehålla
            ett visst s.k. MR-
          </note>
          <note>
            värde, alltså ett gränsvärde som visar hur lång tid det tar för
            läkemedlet att gå ur kroppen så att det inte finns kvar i köttet.
          </note>
          <note>
            Jag vill, med anledning av att jag har fått kraftiga reaktioner,
            ställa frågan: Hur tänker regeringen agera i den här frågan?
          </note>
          <note type="speaker">
            Anf. 78 Statsrådet INGELA THALÉN (s):
          </note>
          <note>
            Fru talman! Visserligen ankommer det på mig att svara på den
            allmänpolitiska frågan, men jag måste nog erkänna att just i den
            här speciella frågan känner jag mig inte särskilt informerad.
            Jag skulle vilja uppmana Viviann Gerdin att antingen ställa en
            enkel fråga till jordbruksministern eller också interpellera,
            eller möjligen återkomma vid frågestunden i nästa vecka, då det
            finns möjlighet att förbereda lite bättre.
          </note>
          <note type="speaker">
            Anf. 79 VIVIANN GERDIN (c):
          </note>
          <note>
            Fru talman! Jag har all respekt för att det här inte är statsrådet
            Thaléns område, men jag ville ändå väcka frågan och göra fler
            uppmärksamma på vad som sker. Jag återkommer med en fråga till
            jordbruksministern i stället.
          </note>
          <note>
            Avgiften på Öresundsbron
          </note>
          <note type="speaker">
            Anf. 80 LEIF JAKOBSSON (s):
          </note>
          <note>
            Fru talman! Jag har en fråga till statsrådet Pagrotsky som berör
            integrationsarbetet i Öresundsregionen.
          </note>
          <note>
            Först vill jag säga att det är glädjande att Öresundsdelegationen
            har tillkommit för att samordna insatserna och integrationsarbetet,
            undanröja hinder och förbereda oss för det gemensamma arbete som
            vi ska kunna uträtta där nere.
          </note>
          <note>
            Men det finns en fråga som är överskuggande, och det är den om
            broavgifterna. De är beslutade till en nivå som är alldeles för
            hög för att det ska kunna fungera för arbetspendling för vanliga
            människor med vanliga inkomster. Ett problem för oss som försöker
            agera är att det är svårt att klara ut vem som egentligen har
            ansvaret. Avgifterna är inte satta på marknadsmässiga grunder,
            utan man hänvisar till ett tillägg till en regeringsöverenskommelse
            1991.
          </note>
          <note>
            Nu har det framkommit i massmedier att Öresundsdelegationen vid
            sitt första möte tog upp den här frågan, och jag skulle vilja
            fråga statsrådet på vilket sätt man tänker agera.
          </note>
          <note type="speaker">
            Anf. 81 Statsrådet LEIF PAGROTSKY (s):
          </note>
          <note>
            Fru talman! Först och främst måste man slå fast att det avtal
            mellan Sverige och Danmark som reglerar de här frågorna är alldeles
            solklart på en punkt, nämligen att beslut om taxor och avgifter
            på bron ska fattas av brobolaget, och det ska göras enligt vissa
            riktlinjer som vi har avtalat med Danmark om. En sådan riktlinje
            är att en utgångspunkt ska vara kostnaden för att åka över mellan
            Helsingborg och Helsingør med färja. Detta är alltså en utgångspunkt,
            och det lämnar ett betydande manöverutrymme för att sätta priserna
            för överfart över den nya bron.
          </note>
          <note>
            Konsortiet har inte utnyttjat denna frihet, utan faktiskt lagt
            sig lite högre, om jag minns rätt, än vad färjeförbindelsen Helsingborg-Helsingør
            kostar. Jag tycker att det har blivit alldeles för högt, framför
            allt för dem som vill ta familjen med över och hälsa på bekanta,
            gå på en teaterföreställning eller dricka kaffe hos en släkting.
            Då kostar det 550 kr tur och retur. De resorna blir inte av vilket
            inte ger några inkomster för brobolaget, och detta alldeles i
            onödan. Jag hoppas att brobolaget kommer att ompröva det här så
            fort som möjligt.
          </note>
          <note>
            Vi hade den här frågan uppe vid Öresundsdelegationens möte i
            går, och jag berättade om min avsikt att föreslå den danska regeringen
            att vi tillsammans beställer en analys från ett helt oberoende
            forskningsinstitut, en konsultbyrå eller något annat, av erfarenheterna
            från andra storstadsregioner där man har den här typen av broar
            för att få ett bättre underlag för en allmän debatt om detta,
            så att brobolaget senare kan ompröva sina höga avgifter.
          </note>
          <note type="speaker">
            Anf. 82 LEIF JAKOBSSON (s):
          </note>
          <note>
            Fru talman! Tack för svaret! Jag måste bara säga att den här
            kopplingen till prislistan för färjetrafiken mellan Helsingborg
            och Helsingør inte är speciellt ändamålsenlig. Det finns en väldig
            massa rabatterbjudanden, inte minst för lastbilstrafik men även
            för privatpersoner, vilket gör att det ju inte är prislistan som
            gäller i verkligheten. Det måste ju vara en absolut ambition att
            komma överens med den danska regeringen om att få en rimlig prisnivå.
            Jag hoppas att det ska ske så fort som möjligt.
          </note>
          <note type="speaker">
            Anf. 83 Statsrådet LEIF PAGROTSKY (s):
          </note>
          <note>
            Fru talman! Det här villkoret i avtalet tillkom på danskt initiativ,
            och det var ett viktigt krav från dansk sida som den dåvarande
            svenska regeringen gick med på.
          </note>
          <note>
            Jag tror att tiden talar för att det här villkoret som danskarna
            ställde blir mindre och mindre viktigt. När tiden är mogen kanske
            danskarna är beredda att omförhandla den här delen av avtalet,
            och i så fall har jag svårt att tro att den version av den här
            svenska regeringen som sitter då - det kanske dröjer ett tag -
          </note>
          <note>
            skulle ha någonting emot att detta ändrades. Men i avvaktan på
            det tycker jag att det är viktigt att slå fast att brobolaget
            har stor frihet att tolka det här avtalet.
          </note>
          <note>
            Inte minst den rabattflora som råder för Helsingborg-
          </note>
          <note>
            Helsingør-förbindelsen gör att det finns utrymme för att sätta
            avgiften mycket lägre, inte minst vid lågtrafik, på nätter, på
            vintern och vid andra tillfällen, också för transporter och annat.
            Jag hoppas på en positiv utveckling och att de höga avgifter som
            sätts i början snart kommer att omprövas.
          </note>
          <note>
            Stress
          </note>
          <note type="speaker">
            Anf. 84 CHATRINE PÅLSSON (kd):
          </note>
          <note>
            Fru talman! Jag har en fråga till Ingela Thalén, och den gäller
            de senaste årens larmrapporter om stress. Det är möjligt att det
            är statsråd från fler departement som känner att de vill svara
            på den här frågan.
          </note>
          <note>
            Forskare i medicin har nu slagit fast att alltfler sjukdomar
            utvecklas negativt och kan orsakas av stress. Vi har också sett
            på den ökade sjukfrånvaron nu att stress är en orsak. För några
            tiotal år sedan var det ju belastningsskador i kroppen på grund
            av tungt och ensidigt arbete, och nu säger man att det är stressen.
            I mitt eget län, Kalmar län, har sjukskrivningarna ökat med 25
            % det senaste året, och det är ju mycket.
          </note>
          <note>
            Samtidigt ser vi att samhället är mera benäget att tala om materiell
            välfärd än icke materiell välfärd. Produktivitet och effektivitet
            är honnörsord.
          </note>
          <note>
            Min fråga när vi pratar om välfärd är om regeringen har funderat
            på, inför det nya decenniet, hur vi ska kunna komma till rätta
            med att stressen ökar, människor mår sämre och välfärden inte
            är så bra som den ser ut att vara ibland.
          </note>
          <note type="speaker">
            Anf. 85 Statsrådet INGELA THALÉN (s):
          </note>
          <note>
            Fru talman! På två minuter kan jag inte svara på frågan. Men
            vad jag kan säga är att den diskussion som rör stress kopplad
            till arbetslivet har uppmärksammats i olika sammanhang, t.ex.
            i den utredning som pågår nu som handlar om rehabilitering och
            vägar tillbaka till arbetslivet, men också av statsrådet
          </note>
          <note>
            Sahlin, som har lyft upp frågan om arbetslivets villkor kopplade
            till psykisk hälsa eller ohälsa.
          </note>
          <note>
            Sedan ska man vara klar över att det finns både positiv och negativ
            stress. Den negativa stressen är oftast kopplad till att man inte
            har makt över sin egen tid. När det gäller arbetslivets villkor
            är det ingen tvekan om att det jag tidigare nämnde, samtal med
            arbetsmarknadens parter, är viktigt när det gäller utformandet
            av hur arbetslivets villkor ser ut. När det gäller privatlivet
            har det naturligtvis också att göra med vilket förfogande man
            har över sin tid tillsammans med t.ex. barn och familj.
          </note>
          <note type="speaker">
            Anf. 86 CHATRINE PÅLSSON (kd):
          </note>
          <note>
            Fru talman! Jag är naturligtvis tacksam att det görs saker för
            att undvika det här, men jag tror ändå att vi måste vara medvetna
            om att som människor har vi oerhört mycket mera behov än behovet
            av materiell välfärd. I välfärdsstatistik kopplas välfärden ofta
            ihop med antalet mobiltelefoner, datorer osv. medan de icke materiella
            värdena, som oftast är mycket viktigare, inte finns med ens som
            delar av faktauppgifterna.
          </note>
          <note>
            Jag tror att man i samhället inför det nya millennium som har
            startat och med tanke på våra barn och familjer måste tala mer
            om avstressning och skapa mer tid med varandra. Vi måste också
            få utrymme för de icke materiella värdena. Funderar också regeringen
            i dessa banor?
          </note>
          <note type="speaker">
            Anf. 87 Statsrådet INGELA THALÉN (s):
          </note>
          <note>
            Fru talman! Välfärd kan beskrivas på många olika sätt. Ett sätt
            är att se till livslängden hos människor. I
          </note>
          <note>
            Sverige ökar livslängden. Man kan också se till antalet barn
            som överlever sitt första dygn. Spädbarnsdödligheten i Sverige
            går ned. Man kan se till tandhälsa. Man kan se till ett allmänt
            välbefinnande.
          </note>
          <note>
            Faktum är att det som Chatrine Pålsson tar upp, nämligen stressen
            som nu uttrycks också i ökad sjukfrånvaro, är ett varningstecken.
            För min del handlar det för närvarande - i det närmaste perspektivet
            - om att diskutera på vilket sätt arbetslivets villkor kan förbättras.
            Det är klart att regeringens senaste budgetar, som innebär att
            man för över resurser till kommuner och landsting för att öka
            kvaliteten på arbetsplatserna där, spelar en stor roll när det
            gäller att göra det möjligt att minska stressen åtminstone där.
          </note>
          <note>
            Det är klart att arbetsmarknadens villkor över huvud taget behöver
            diskuteras. Det gäller just sjukfrånvaron och att man skapar bättre
            hälsa på arbetsplatsen. Det tror jag har en stor betydelse för
            det allmänna välbefinnandet.
          </note>
          <note>
            Sanering av PCB
          </note>
          <note type="speaker">
            Anf. 88 STEN ANDERSSON (m):
          </note>
          <note>
            Fru talman! Jag skulle vilja ställa en fråga till
          </note>
          <note>
            Kjell Larsson. I morse, på text-TV, kunde man läsa att fastighetsägarna
            och byggarna kommit överens om att PCB ska bort i Sverige. Det
            ska var borta om senast två år. Det är bra därför att PCB innehåller
            ämnen som kan misstänkas ge både cancer och hormonrubbningar.
          </note>
          <note>
            Det finns tyvärr i många hus, och det innebär att det blir dyrt.
            Först måste man göra en kemisk analys och se om det finns PCB
            i fogmassan. Sedan ska man åtgärda det om det finns PCB i en mängd
            som man inte vill ha. Det krävs byggställningar i bägge fallen.
          </note>
          <note>
            Då är frågan vem som ska betala. För en tid sedan stod Lars-Erik
            Lövdén i kammaren och sade - han sade samma sak i medierna - att
            svenska bokostnader är unikt höga jämfört med övriga Europa. Ska
            detta betalas av fastighetsägaren kommer det garanterat att komma
            upp på hyreslappen.
          </note>
          <note>
            Kan man räkna med att få någon form av statsbidrag till denna
            verksamhet?
          </note>
          <note>
            Anf. 89 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Man ska nog inte räkna med att få något statsbidrag.
            Det finns inga pengar till denna åtgärd. Det betyder inte att
            det inte är viktigt. Det är naturligtvis oerhört viktigt att sanera
            alla de fastigheter som i dag har PCB inte minst i fogmassan.
            Det är ett grannlaga arbete. Det kommer att ställas stora krav
            på säkerhetsutrustning, osv., vid detta arbete, för att man inte
            ska utsätta de byggnadsarbetare som ska göra jobbet för svåra
            problem.
          </note>
          <note>
            På rak arm kan jag i dag inte ha någon överblick över hur dessa
            kostnader kommer att se ut när arbetet väl sätter i gång. Jag
            kan inte heller i dag säga att det blir något statligt stöd till
            denna insats. Vi har stöd för motsvarande insatser när det gäller
            t.ex. radonsanering, så det är i och för sig inte uteslutet, men
            det finns i dag ingen möjlighet att utlova något sådant stöd.
          </note>
          <note type="speaker">
            Anf. 90 STEN ANDERSSON (m):
          </note>
          <note>
            Fru talman! Jag kan bara säga att det framför allt i det s.k.
            miljonprogrammet finns många hus där man på goda grunder kan misstänka
            att det finns stora halter av PCB i fogmassan.
          </note>
          <note>
            Detta är besvärligt. Om man inte får bidrag - det finns så många
            hus som är aktuella för sanering -
          </note>
          <note>
            kommer många hyror att höjas. Det blir lite besvärligt med tanke
            på att ett annat statsråd för en tid sedan sade att hyrorna i
            Sverige är alldeles för höga.
          </note>
          <note>
            Jag hoppas att ni tar detta till omprövning, så att det kan utgå
            statsbidrag till denna typ av viktig verksamhet. Där delar jag
            Kjell Larssons uppfattning.
          </note>
          <note>
            Anf. 91 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Låt mig gärna säga att det är en viktig uppgift att
            göra denna sanering. Vi får titta närmare på hur kostnaderna kommer
            att se ut. Det är också så att många av fastigheterna i 70-talsbeståndet
            måste renoveras även bortsett från PCB-problemet.
          </note>
          <note>
            Låt mig sedan ge en liten allmän kommentar. Man har på senare
            tid ifrågasatt det vi kallar för försiktighetsprincipen inom miljöpolitiken
            inte minst från
          </note>
          <note>
            Svenska Dagbladets ledarsida. Detta är väl ett alldeles utmärkt
            exempel. Vi laddade in mängder med PCB i fogmassor i bostäder
            för 30-40 år sedan. Det fanns inget vetenskapligt underlag för
            att säga nej, och alla trodde att det var helt okej. Nu efteråt
            ser vi att vi drar på oss stora kostnader, och under decennier
            har vi dessutom dragit på oss stora hälsorisker. Det tycker jag
            är det bästa exemplet som finns på att det är viktigt att använda
            försiktighetsprincipen inom miljöpolitiken och också på andra
            områden.
          </note>
          <note>
            Public service
          </note>
          <note type="speaker">
            Anf. 92 BIRGITTA SELLÉN (c):
          </note>
          <note>
            Fru talman! Jag skulle vilja ställa en fråga till kulturminister
            Ulvskog. Det gäller Sveriges Radios möjligheter att sända via
            Internet.
          </note>
          <note>
            I dag finns det inte i radions uppdrag, men det finns frivilliga
            experiment runtom i landet. Jag tycker att det känns angeläget
            att man ska kunna komma ut på nätet. Det gör ju tidningar och
            andra kommersiella medier.
          </note>
          <note>
            I England, t.ex., har man satsat statliga pengar på
          </note>
          <note>
            BBC:s verksamhet som kallas News on line. Man går ut med webbtjänster
            med ljud, bild och text. Det tycker jag skulle vara behjärtansvärt
            även i Sverige.
          </note>
          <note>
            Jag undrar om kulturministern är redo att jobba för det.
          </note>
          <note>
            I samband med det uppstår också ett annat problem. Det är STIM-pengar.
            I dag får radion betala extra om den sänder musik via Internet.
            För mig går det inte ihop. Oavsett om jag lyssnar på musiken som
            radion sänder på webben eller på radion är det samma sändare.
          </note>
          <note>
            Därför undrar jag om kulturministern är redo att göra ett tilläggsavtal
            där man kan tillåtas att komma ut på Internet och där man slipper
            att betala ytterligare till STIM.
          </note>
          <note>
            Anf. 93 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Man kan lyssna till public serviceradion på Internet
            i dag. Det är möjligt att bara genom att trycka på knappar välja
            vilket program man vill höra. Man kan gå ett antal dagar och veckor
            bakåt i tiden. Däremot är det inte försett med bild.
          </note>
          <note>
            Det pågår med DAB-radion en mängd experiment och ett utvecklingsarbete.
            Jag hoppas att Sveriges
          </note>
          <note>
            Radio ska ha möjlighet att fortsätta att hålla sig med denna
            viktiga utvecklingsavdelning.
          </note>
          <note>
            De upphovsrättsliga frågorna är en viktig del av konstnärspolitiken.
            Det är helt enkelt så att man inte kan få betalt bara en enda
            gång när man har skapat t.ex. ett musikaliskt verk. Det är STIM-pengarna
            -
          </note>
          <note>
            det tonsättarkollektiv som STIM faktiskt är - som utgör en så
            viktig del när det gäller att man ska kunna få inkomster från
            det man har gjort inte bara när man är alldeles som mest populär
            och intressant medialt utan också så länge verket fortsätter att
            spelas.
          </note>
          <note>
            Jag tror att det är viktigt att finna en rimlig balans mellan
            de upphovsrättsliga ersättningarna och public service innehåll.
            Att se över det ingår också i uppdraget som public service-utredaren
            Anders Ljunggren har inför den nya tillståndsperioden.
          </note>
          <note type="speaker">
            Anf. 94 BIRGITTA SELLÉN (c):
          </note>
          <note>
            Fru talman! Jag tycker att det är viktigt att public service
            ligger i tiden. Visst är det så att man kan lyssna på orden, men
            det kan man på grund av att vissa lokalradiostationer osv. är
            intresserade av att sända det. Det är på frivillighetens väg.
            Det finns alltså inte inskrivet i tillståndet.
          </note>
          <note>
            Jag håller med om att STIM ska få pengar, men jag ser inte logiken.
            Radion sänder, och jag väljer att lyssna via Internet. Varför
            ska radion då betala mer än om jag lyssnar på samma program på
            radion?
          </note>
          <note>
            Därför hoppas jag att kulturministern är redo att titta över
            detta, så att vi ligger i tiden och inte halkar efter när tekniken
            utvecklas.
          </note>
          <note>
            Anf. 95 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Det är kolossalt viktigt att public service som public
            service alltid tidigare har gjort ligger i frontlinjen när det
            gäller den tekniska utvecklingen.
          </note>
          <note>
            Det är därför viktigt att Sveriges Radio har en möjlighet att
            ha en effektiv utvecklingsverksamhet och utvecklingsavdelning.
            Det kan handla om mycket mer än att man i dag kan höra på Ekosändningar,
            på samhällsprogram och liknande från en bra bit bakåt i tiden.
            Det kan utvecklas. DAB-radion är en del av denna utveckling.
          </note>
          <note>
            När det gäller de upphovsrättsliga ersättningarna har vi nu en
            konvergens i fråga om distribution av radio, television och musik.
            Man kan lyssna på musik över nätet som man tidigare köpte på grammofonskivor.
            Om de upphovsrättsliga organisationerna inte ser till att försvara
            konstnärskollektivens intressen i de nya spridningsformerna kommer
            de att råka väldigt illa ut.
          </note>
          <note>
            Jag vill inte ge mig in i just den här enskilda frågan. Den får
            utredaren belysa närmare, men det är en viktig framtidsfråga när
            det gäller konstnärernas villkor.
          </note>
          <note>
            Radon
          </note>
          <note type="speaker">
            Anf. 96 OWE HELLBERG (v):
          </note>
          <note>
            Fru talman! Jag har en fråga till miljöministern.
          </note>
          <note>
            Varje år dör många i trafikolyckor. Det uppmärksammas väldigt
            mycket, och regeringen har en nollvision, vilket är bra. Något
            som uppmärksammas betydligt mindre är att ca 900 personer dör
            av en dålig inomhusmiljö på grund av den radioaktiva radongasen.
            Den finns i marken och i s.k. blå lättbetong. Ca
          </note>
          <note>
            800 000 människor beräknas bo i hus med blå lättbetong. Och 20
            000 lägenheter har en så hög radonhalt att de inte borde vara
            bebodda.
          </note>
          <note>
            Nu har ministern satt till en utredning i den här frågan. Min
            fråga blir då följande: När kommer ministern att återkomma med
            förslag till förändringar för att komma till rätta med problemen,
            och får vi en nollvision också när det gäller radongasen?
          </note>
          <note>
            Anf. 97 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Utredningen är nyss tillsatt. Och även om det, som
            Owe Hellberg säger, är dålig uppmärksamhet kring de här frågorna
            tror jag att jag med gott samvete kan säga att jag har uppmärksammat
            dem ganska ordentligt.
          </note>
          <note>
            En utredning är alltså tillsatt. Den kommer att arbeta under
            ett år. Vi kommer naturligtvis att försöka lägga fram ett förslag
            så fort som möjligt efter det.
          </note>
          <note>
            Det är alldeles riktigt som Owe Hellberg säger.
          </note>
          <note>
            Man räknar med att så många som 900 personer dör av lungcancer
            varje år till följd av radonstrålning. Det är alltså ett mycket
            stort antal människor. Det är självfallet oacceptabelt på lång
            sikt. Jag jobbar med det här så fort som det någonsin går. Vi
            kommer med förslag. För mig är det här en oerhört viktig fråga.
            Det är en koppling mellan miljö och hälsa.
          </note>
          <note type="speaker">
            Anf. 98 OWE HELLBERG (v):
          </note>
          <note>
            Fru talman! Radonproblemen är nog redan väl kända. Men kommunerna
            måste väl skärpa sig när det gäller radonmätningar av de bostäder
            som ligger i riskzonen. Många gånger är det för dyrt. Det borde
            vara kostnadsfritt.
          </note>
          <note>
            När det gäller statens bidragsanslag stoppades utbetalningarna
            1999, eftersom anslagen var slut. De är lika stora för 2000, 2001
            och 2002. Om man tittar på hur det ser ut ser man att det här
            räcker till 675 lägenheter per år. Det skulle alltså ta 30 år
            innan man hinner åtgärda de 20 000 lägenheter som det är störst
            problem med.
          </note>
          <note>
            Min fråga blir då: Tänker ministern återkomma i vårbudgeten när
            det gäller radonanslaget?
          </note>
          <note>
            Anf. 99 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det finns en orsak till att det har blivit en kö
            för dem som vill ha bidrag. När man har beslutat att ge bidrag
            och den som har fått bidraget inte har utnyttjat det har möjligheterna
            att ge bidrag till andra personer blockerats. Det lilla tekniska
            felet kommer vi att rätta till så fort som det någonsin är möjligt.
          </note>
          <note>
            Därför gör vi bedömningen att det förmodligen inte behövs mer
            pengar. Då kommer alla som vill och kan utnyttja bidraget också
            att kunna få bidrag till dess att vi har ett nytt system i kraft.
          </note>
          <note>
            Låt mig också svara på Owe Hellbergs fråga i det förra inlägget
            om en nollvision. Vi arbetar med miljömål. Ett av miljömålen är
            att det ska vara en säker strålmiljö. Det handlar om en ytterligare
            minskning av gränsvärdena från 400 Bq till 200 Bq. Man kan säga
            att det innebär att vi har en nollvision i det arbetet. Då har
            vi pressat ned värdet till en nivå där den här typen av skador
            inte ska uppstå. Man kan säga att det i miljömålsarbetet som sådant
            ligger en nollvision.
          </note>
          <note type="speaker">
            Anf. 100 TALMANNEN:
          </note>
          <note>
            Det här var det sista inlägget i den här frågestunden, som därmed
            är avslutad. Jag tackar regeringens och kammarens företrädare
            för deras bidrag.
          </note>
          <note>
            Ajournering
          </note>
          <note>
            Kammaren beslutade kl. 15.04 att ajournera förhandlingarna i
            väntan på att miljöminister Kjell Larsson skulle lämna information
            från mötet i Montreal om avtal för internationell handel för genmodifierade
            organismer (GMO).
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 15.06.
          </note>
          <note>
            12 § Information från regeringen om avtal för internationell
            handel för genmodifierade organismer (GMO)
          </note>
          <note>
            Anf. 101 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! I lördags - den 29 januari, klockan
          </note>
          <note>
            4.30 på morgonen - kunde världens länder gemensamt sluta upp
            bakom ett globalt avtal under konventionen om biologisk mångfald.
            Avtalet reglerar handeln med s.k. genetiskt modifierade organismer,
          </note>
          <note>
            GMO, bl.a. i livsmedel, i utsäde, i djurfoder och delvis i läkemedel.
            Detta kunde ske i och med att det s.k.
          </note>
          <note>
            Cartagenaprotokollet om biosäkerhet antogs i Montreal.
          </note>
          <note>
            Protokollet är ett betydelsefullt genombrott på många sätt. Politikerna
            har visat världen att det går att komma överens när det gäller
            kampen för miljön.
          </note>
          <note>
            Protokollet stärker det globala miljösamarbetet. Det understryker
            CBD:s, dvs. konventionen om biologisk mångfald, roll i det globala
            miljösamarbetet. Det visar att handels- och miljöavtal är förenliga
            med varandra och kan fungera ömsesidigt stödjande för en hållbar
            utveckling.
          </note>
          <note>
            Låt mig först ge en kort bakgrund till Montrealförhandlingarna.
            I dag saknar ungefär 85 % av världens länder nationella regler
            för genetiskt modifierade organismer. De flesta av dessa länder
            är u-länder.
          </note>
          <note>
            Men inte heller EU eller de andra industriländer som redan har
            en mängd regler runt GMO har regler för gränsöverskridande transporter
            med GMO. Med andra ord saknas regler för den internationella handeln
            med GMO.
          </note>
          <note>
            När länderna ratificerade konventionen om biologisk mångfald
            åtog länderna sig att upprätta nationella regler för användningen
            av GMO i respektive land. Vid det andra mötet mellan parterna
            i fråga om konventionen beslutades det också att ett globalt protokoll
            för reglering av gränsöverskridande transporter med GMO skulle
            upprättas - det gäller framför allt u-länderna. Det är det som
            kallas biosäkerhetsprotokollet. Ett av huvudsyftena med protokollet
            var att man skulle hjälpa länder utan egen GMO-
          </note>
          <note>
            lagstiftning. Förhandlingarna om protokollet startade i juli
            1996.
          </note>
          <note>
            Som många av er kanske kommer ihåg misslyckades antagandet av
            biosäkerhetsprotokollet i Cartagena i Colombia för knappt ett
            år sedan, i februari 1999.
          </note>
          <note>
            Sex av de större jordbruksexporterande länderna i världen, den
            s.k. Miamigruppen, bestående av USA,
          </note>
          <note>
            Kanada, Australien, Argentina, Chile och Uruguay blockerade då
            det kompromissförslag som EU lade fram i slutskedet och som stöddes
            av resten av världens länder. Sammanbrottet i Cartagena var naturligtvis
            ett stort misslyckande. Beslutet om det tilltänkta Cartagenaprotokollet
            om biosäkerhet sköts på framtiden.
          </note>
          <note>
            Under det andra halvåret 1999 hölls två informella överläggningar
            mellan de förhandlande länderna.
          </note>
          <note>
            Man beslutade att återuppta förhandlingarna i Montreal i januari
            i år.
          </note>
          <note>
            Inför dessa förhandlingar var uppfattningen att det var nu eller
            aldrig som ett protokoll skulle antas.
          </note>
          <note>
            Tvistefrågorna från Cartagena gällde
          </note>
          <note>
            - om och hur GMO som importeras för att direkt användas som livsmedel,
            foder eller industriell processning, jordbruksbulkvaror, skulle
            regleras i avtalet,
          </note>
          <note>
            - hur dessa GMO ska identifieras när de exporteras, dvs. om de
            ska märkas och i så fall hur,
          </note>
          <note>
            - hur förhållandet mellan protokollet och andra internationella
            avtal, särskilt det internationella handelsregelverket inom WTO,
            skulle beskrivas i avtalet - i klartext om WTO skulle vara överordnat
            konventionen för biologisk mångfald eller tvärtom, samt
          </note>
          <note>
            - om den s.k. försiktighetsprincipen skulle ligga till grund
            för beslut om import av GMO under protokollet.
          </note>
          <note>
            Med tanke på hur intimt dessa frågor var sammankopplade med varandra
            kunde vi inte förrän i slutskedet av förhandlingarna finna en
            för alla acceptabel kompromiss.
          </note>
          <note>
            Den fråga som var nära att stjälpa hela förhandlingen var frågan
            om identifieringen av jordbruksbulkvaror. Det var först tidigt
            på lördagsmorgonen den 29 januari, efter mer än ett dygns förhandlingar,
            som EU och de stora jordbruksexporterande länderna i världen kunde
            enas om en skrivning som också resten av världen kunde acceptera.
          </note>
          <note>
            Låt mig så punkt för punkt gå igenom vad det framförhandlade
            protokollet innebär. Generellt kan man säga att antagandet av
            protokollet har mycket stor betydelse av flera skäl. Det måste
            ses som ett viktigt genombrott i det mycket infekterade förhållandet
            mellan det globala handelsregelverket WTO
          </note>
          <note>
            och det globala miljöarbetet.
          </note>
          <note>
            För det första ger protokollet u-länderna en legal grund att
            själva avgöra om en GMO ska få föras in i landet eller inte, baserad
            på en vetenskaplig riskbedömning. Det ger u-länder som saknar
            nationell lagstiftning möjlighet att med stöd av protokollet fatta
            beslut om att tillåta eller vägra import. För övriga länder anger
            protokollet att nationell lagstiftning ska tillämpas. Om ett land
            inte fattar beslut om att tillåta import inom angiven tid är detta
            inte ett klartecken att exportera till landet i fråga. Det här
            är viktigt för uländer som på grund av olika omständigheter inte
            har möjlighet att fatta beslut i tid. Protokollet stimulerar också
            till ett ökat samarbete mellan rika och fattiga länder när det
            gäller kapacitetsutbyggnad, tekniköverföring, utformning av ansöknings-
            och kontrollsystem samt kunskapsöverföring för att förbättra riskbedömningarna.
          </note>
          <note>
            Sammanfattningsvis har EU varit starkt pådrivande i denna fråga,
            och EU:s förhandlingslinje har också varit mycket framgångsrik.
          </note>
          <note>
            För det andra innebär protokollet att hanteringen av GMO på global
            nivå harmoniseras. Detta underlättar för såväl forskningen som
            industrin att uppfylla krav som samhället ställer på dem när det
            gäller hanteringen av GMO.
          </note>
          <note>
            För det tredje innebär protokollet att det globala miljösamarbetet
            stärks. Protokollet uttrycker klart och tydligt att internationella
            miljöavtal och det globala handelssystemet ska och kan samverka
            för att nå en hållbar utveckling. Protokollstexten påpekar att
            internationella avtal ska vara ömsesidigt stödjande, mutually
            supportive, och inte vara oförenliga med varandra. Skrivningarna
            säger även att protokollet inte ska underordnas andra internationella
            avtal men att det inte heller direkt ska påverka rättigheter och
            skyldigheter som finns i andra existerande avtal. Därmed har protokollet
            starka kopplingar till det internationella handelsregelverket.
            Det torde undanröja riskerna för att de initiativ som tagits inom
            Världshandelsorganisationen, WTO, ska leda till att miljöriskerna
            med den moderna biotekniken undervärderas. Detta har varit och
            är en mycket viktig fråga för Sverige, som nu manifesteras i ett
            globalt miljöavtal. Dessutom stärker protokollet konventionen
            om biologisk mångfald och dess roll som en av de mest tongivande
            globala miljökonventionerna.
          </note>
          <note>
            För det fjärde har EU utan tvivel nått framgång i att få den
            s.k. försiktighetsprincipen återgiven både i protokollet och i
            den bilaga som anger riktlinjerna för riskvärdering. Försiktighetsprincipen
            innebär att ett land ska ha rätt att stoppa handel med GMO om
            dessa misstänks vara en fara för miljö och hälsa. Det är en viktig
            princip, som EU nu fått fullt gehör för. Protokollet är nu ett
            uttryck för försiktighetsprincipen och att dess beslutsregler
            ska styras av denna princip.
          </note>
          <note>
            De direkta effekterna av protokollet på GMO-
          </note>
          <note>
            lagstiftningen i EU och i Sverige är ganska små. EU:s
          </note>
          <note>
            GMO-lagstiftning är väl utbyggd och går utöver vad som krävs
            i protokollet. Protokollet sätter en miniminivå för vad som krävs
            av länders nationella regler.
          </note>
          <note>
            Men protokollet kommer att förbättra EU:s möjligheter att upprätta
            ordentliga märknings- och informationssystem runt GMO och produkter
            som kommer från GMO. I och med att de stora producentländerna
          </note>
          <note>
            USA och Kanada nu har accepterat att man ska skilja på GMO och
            icke GMO, om än tre fyra år fram i tiden, kan interna informations-
            och märkningssystem lättare upprättas och efterlevas.
          </note>
          <note>
            Protokollet innebär också att europeiska producenter och exportörer
            måste följa protokollets krav när man exporterar GMO till länder
            utan egna lagstiftningar på området. Det är ett krav som inte
            finns uttalat i dagens lagstiftning.
          </note>
          <note>
            Låt mig säga att jag betraktar protokollet som ett genombrott
            på det internationella miljöområdet. Det är en stor framgång för
            EU och därmed också för den linje som den svenska regeringen drivit
            i förhandlingarna.
          </note>
          <note>
            Protokollet om biosäkerhet reglerar miljöriskerna med användningen
            av genetiskt modifierade organismer. Det påverkar därmed den växande
            bioteknikindustrin och betydande ekonomiska sektorer som jordbruket
            och livsmedelsindustrin.
          </note>
          <note>
            Jag vill sammanfatta protokollets styrka på följande sätt:
          </note>
          <note>
            · Det ger länderna själva rätten att fatta beslut om
          </note>
          <note>
            GMO ska få importeras eller inte.
          </note>
          <note>
            · Det ger länderna information när en GMO avses föras in i landet.
          </note>
          <note>
            · Det ger producenterna en skyldighet att informera om livsmedlen
            innehåller genmodifierade ingredienser.
          </note>
          <note>
            · Det innebär en fördel för konsumenterna, som får veta vad som
            finns i matvarorna.
          </note>
          <note>
            · Det ger länderna rätt att genom försiktighetsprincipen vidta
            de åtgärder som de anser nödvändiga för att skydda miljön och
            hälsan.
          </note>
          <note>
            · Det är ett protokoll som ger skydd åt miljön och hälsan samtidigt
            som det fungerar stödjande och i samstämmighet med våra åtaganden
            under frihandelsavtalen.
          </note>
          <note>
            Avslutningsvis, fru talman, är avsikten att protokollet nu ska
            kunna undertecknas av medlemsländerna vid det femte partsmötet
            till konventionen om biologisk mångfald som hålls i slutet av
            maj i Nairobi. En mellanstatlig kommitté bildades i samband med
            Montrealbeslutet som ska förbereda protokollets tillämpning i
            avvaktan på att det träder i kraft. Dess första möte kommer att
            hållas i slutet av det här året, med EU:s ordförande Frankrike
            som värd. Tack, fru talman!
          </note>
          <note type="speaker">
            Anf. 102 HARALD NORDLUND (fp):
          </note>
          <note>
            Fru talman! Jag delar miljöministerns syn på det här avtalet.
            Det förefaller vara ett bra avtal. Vi har nu kommit vidare i de
            här frågorna. Ett stort steg har faktiskt tagits. Dessutom har
            man här faktiskt enats kring försiktighetsprincipen; det är också
            ett stort steg. Det här visar också att EU kanske redan är en
            av världens bästa miljöorganisationer.
          </note>
          <note>
            Naturligtvis lämnar ett sådant här avtal stora tolkningsmöjligheter.
            Vad händer om USA och EU blir osams? Jag skulle vilja fråga miljöministern
            lite mer kring de frågeställningarna. Hur ser förlikningsförfarandet
            ut i det här avtalet? Om en konflikt uppstår mellan EU och USA
            om hur man ska lösa tvister, hur ska det då lösas? Hur ska man
            övervaka att avtalet hålls?
          </note>
          <note>
            Anf. 103 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag håller naturligtvis med Harald
          </note>
          <note>
            Nordlund i hans bedömning av det här protokollet.
          </note>
          <note>
            När det gäller förlikningsförfarandet får man skilja på två saker.
            För det första handlar det om det fortsatta arbetet för att skapa
            tydliga och klara regler för framför allt märkningen. Protokollet
            innehåller ett beslut om att sådana regler ska tas fram, men de
            förhandlingarna kommer förstås också att kunna bli ganska tuffa
            och hårda. För det andra finns det ingen förlikningsmekanism under
            protokollet. Däremot fördes det fram från EU:s sida, vid slutet
            av förhandlingarna i Montreal, att man kanske skulle skapa en
            sådan förlikningsmekanism så att det blir alldeles klart att en
            tvist omkring protokollet skulle förhandlas inom ramen för protokollet
            i en egen förlikningsorganisation. Något sådant beslut finns dock
            inte i det här protokollet. Däremot tror jag att det finns stora
            möjligheter att utveckla det i framtiden.
          </note>
          <note type="speaker">
            Anf. 104 HARALD NORDLUND (fp):
          </note>
          <note>
            Fru talman! Miljöministern berörde märkningsfrågorna. Gör miljöministern
            bedömningen att det blir
          </note>
          <note>
            - jag ska inte säga lika lätt, för detta har säkert inte varit
            lätt även om man har kommit fram - möjligt att komma fram också
            i de frågorna och verkligen betona vikten av märkningen på det
            sätt som vi från svensk sida vid ett flertal tillfällen har gjort?
          </note>
          <note>
            Anf. 105 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Enligt det här protokollet kommer det att bli en
            märkning som lever upp till vissa specificerade krav i protokollet.
            Däremot kommer det naturligtvis att bli en del resonemang omkring
            hur protokollet ska tolkas när man utformar de praktiska reglerna
            för märkningen.
          </note>
          <note>
            Diskussionerna i Montreal var mycket tuffa. Jag tror att vi nu
            har specificerat tillräckligt mycket i protokollet för att de
            kommande diskussionerna om märkningen ska bli av mer teknisk natur.
          </note>
          <note type="speaker">
            Anf. 106 MICHAEL HAGBERG (s):
          </note>
          <note>
            Fru talman! Det är mycket spännande och intressant information
            som vi har fått av miljöministern.
          </note>
          <note>
            Jag ser det som en stor framgång för konsumenterna, som kräver
            trygghet och säkra livsmedel för framtiden. Det är en seger för
            den biologiska mångfalden, men också en seger för miljöpolitiken.
          </note>
          <note>
            Jag vet ju att både miljöministrar och jordbruksministrar i vårt
            land sedan vi kom med i EU har drivit märkningsfrågan hårt med
            tanke på konsumentintresset och den biologiska mångfaldens intresse.
          </note>
          <note>
            Jag vet också att miljöministrar och jordbruksministrar i den
            diskussion vi hade när vi skulle göra dagordningar inför WTO-förhandlingarna
            i Seattle var väldigt tydliga om att det här var en av de frågor
            som vi drev hårt från Sveriges och EU:s sida.
          </note>
          <note>
            Vilken är miljöministerns bedömning nu, när det gäller det fortsatta
            arbetet med dagordningen inför
          </note>
          <note>
            WTO-förhandlingarna? Det går ju trögt, vi fick inte till en fullständig
            dagordning på Seattlemötet. Det här är en av de knutar som fanns
            i Seattle. Det här protokollet måste innebära att dagordningen
            skrivs ut i lite snabbare takt, så att vi kan börja jobba med
            WTO-
          </note>
          <note>
            förhandlingarna och parallellt med det få fram miljöfrågorna
            och de konsumentintressen som vi gärna vill värna.
          </note>
          <note>
            Anf. 107 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag upplever att det här protokollet kommer att vara
            positivt för möjligheterna att fortsätta ansvarsfulla diskussioner
            om nya WTO-regler.
          </note>
          <note>
            Alldeles klart är det på det sättet.
          </note>
          <note>
            Det var särskilt glädjande att vi kunde komma till beslut om
            det här protokollet så kort tid efter sammanbrottet i Seattle,
            på ett område som har relation både till handelsfrågorna och till
            miljöfrågorna. En del av de frågor som var ifrågasatta av vissa
            länder i
          </note>
          <note>
            Seattle lyckades vi nu lösa på ett sätt som är väldigt bra med
            utgångspunkt i vad EU har för politik både när det gäller miljöfrågor
            och handelsfrågor.
          </note>
          <note>
            Förhoppningsvis har Montrealprotokollet satt en sten i rullning
            som kommer att positivt påverka även diskussionerna om framtidens
            internationella handelsregler inom WTO.
          </note>
          <note type="speaker">
            Anf. 108 PER LAGER (mp):
          </note>
          <note>
            Fru talman! Jag skulle vilja fråga miljöministern hur man har
            tänkt sig att den inskrivna försiktighetsprincipen ska fungera.
            Särskilt tänker jag på de fattiga länderna och de som inte har
            någon lagreglering på det området alls.
          </note>
          <note>
            Hur ska man försvara de fattiga människornas möjlighet att slippa
            få introduktion av de här produkterna? Hur ska man kunna märka
            dem? Problemet med märkningen har vi hört lite grann om. Men framför
            allt, hur ska försiktighetsprincipen kunna gälla generellt?
          </note>
          <note>
            Trots allt är det så att är produkten skadlig för miljö och hälsa
            på det ena stället så är den det självklart också på det andra.
            Men hur ska detta fungera? I
          </note>
          <note>
            vissa länder kan man säga nej. Vi tar inte emot det här för vi
            har en reglering. Det är försiktighetsprincipen som gäller osv.
          </note>
          <note>
            Kan miljöministern utveckla lite hur det ska gå till?
          </note>
          <note>
            Anf. 109 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! En förutsättning för att försiktighetsprincipen ska
            kunna tillämpas är för det första att de länder man vill exportera
            den här typen av varor till får så pass detaljerad information
            att man kan göra en bra riskbedömning.
          </note>
          <note>
            För det andra är det viktigt för mig att säga att försiktighetsprincipen
            naturligtvis ska tillämpas på en vetenskaplig grund. Man ska givetvis
            försöka få fram så mycket vetenskaplig information som möjligt
            om de här varorna innan man tillämpar försiktighetsprincipen.
            Det är det väldigt viktigt för mig att markera.
          </note>
          <note>
            För det tredje finns inte de institutioner, den lagstiftning,
            de myndigheter i många av de här länderna som vi har här i Sverige
            och som vi har i Europa. Det är egentligen det som är orsaken
            till att vi har velat ha möjligheten för de här länderna att få
            reda på framtida leveranser i tid och få stöd för att kunna säga
            stopp med hjälp av en internationell lagstiftning.
          </note>
          <note>
            Det som fattas nu är naturligtvis uppbyggnaden av kompetens i
            de här länderna, tillgången till relevant information och möjligheten
            att göra bra bedömningar av de tilltänkta importleveranserna.
            Det finns ganska tydliga skrivningar om det ansvar som vi alla
            nu tar på oss för att hjälpa de fattiga länderna att bygga upp
            den här typen av kompetens, bistå dem med teknisk assistans på
            olika sätt och hjälpa dem med en institutionsuppbyggnad av det
            slag som de måste ha tillgång till.
          </note>
          <note type="speaker">
            Anf. 110 PER LAGER (mp):
          </note>
          <note>
            Fru talman! Det här är ju oerhört viktigt. Om vi i vår del av
            världen, säg Europa, gör en bedömning med anledning av miljö och
            hälsa som innebär att vi säger nej tack till import av GMO-produkter,
            hur ska då den fattiga världen kunna stå emot dem? Jag har en
            känsla av att sättet att marknadsföra sådana här produkter kommer
            att vara rätt kraftfullt. Miljöministern säger att vi då får försöka
            bygga upp kunskap och sådant i dessa länder. Men hur ska vi kunna
            göra detta i takt med den utveckling och marknadsföring av export
            av GMO-produkter som sker i dag?
          </note>
          <note>
            Anf. 111 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Vi har tagit det första steget nu. Vi har skapat
            ett legalt instrument som ger länderna möjlighet att säga nej.
            Vi har tillförsäkrat dem rätten till information. Vi har utlovat
            hjälp för kompetensuppbyggnad i de här länderna.
          </note>
          <note>
            Jag tycker att det är ett mycket stort första steg.
          </note>
          <note>
            Men det innebär inte att vi är framme vid något slutmål på något
            sätt. Inte heller kan vi garantera att alla länder kommer att
            bedöma det här på samma sätt. Det kommer att skilja sig åt.
          </note>
          <note>
            Det är möjligt att en del länder kommer att vara svagare gentemot
            kraftfull internationell marknadsföring än andra länder. Men syftet
            har inte varit att hitta en global enhetlig bedömning. Det är
            nog ganska omöjligt. Syftet har varit att ge de här länderna möjligheter
            att ta ansvar för sin biologiska mångfald och sina invånares hälsa.
            Där tycker jag att det här protokollet har fört oss ett bra steg
            framåt.
          </note>
          <note>
            Anf. 112 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Jag tycker också att det här protokollet ser ut att
            kunna vara lite av ett genombrott i de här mycket svåra internationella
            frågorna.
          </note>
          <note>
            Samtidigt tycker jag att det råder en viss osäkerhet och oklarhet
            om vad som kommer att gälla för de i dag fastställda WTO-reglerna
            och för Montrealprotokollet och dess regelsystem. Jag skulle gärna
            vilja att miljöministern tydligare utvecklade om det är så att
            man inte får en process med WTO-reglerna.
          </note>
          <note>
            Den andra delen är lite det som Per Lager redan har varit inne
            på, nämligen u-ländernas roll i sammanhanget. Väldigt många av
            de multinationella företagen kan man säga kontraktsodlar på u-ländernas
            mark. Vilken möjlighet har medborgarna i det landet att få reda
            på av det företag som eventuellt odlar där vad man använder för
            genetiskt modifierade produkter? Det är inte bara fråga om att
            vi konsumenter kan få besked om produkten när den är färdig och
            välja på hyllan, utan här är det också fråga om huruvida jag som
            medborgare i ett land verkligen kan få reda på vad det där företaget
            odlar. Har jag i så fall möjlighet att på något sätt säga nej
            till den odlingen? Det är där mycket av kärnan i problemet ligger.
          </note>
          <note>
            Anf. 113 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag tror inte att jag kan säga att det här protokollet
            innehåller någon garanti för att alla medborgare i alla länder
            ska får reda på vad som odlas och vad som förs in i landet. Men
            det skapar möjligheter för länderna att informera sina medborgare
            både om vad som odlas och vad som importeras till landet.
          </note>
          <note>
            De stora framstegen är att vi har skrivit in i inledningstexten
            till protokollet att handelsregler och internationella miljöavtal
            ska vara ömsesidigt stödjande. Det är en nyckelformulering. Det
            finns också en tydlig skrivning om att protokollet inte ska underordnas
            handelsreglerna. Det är två tydliga markeringar.
          </note>
          <note>
            Vi från EU:s sida - och även jag från svensk sida
          </note>
          <note>
            - har velat gå längre i att skapa tydligare skrivningar i inledningstexten
            än vad vi lyckades åstadkomma. Det blir naturligtvis vårt fortsatta
            mål att försöka förtydliga protokollet och tillämpningen av protokollet
            i enlighet med den ambition jag har redovisat.
          </note>
          <note>
            Anf. 114 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Vi vet redan att inte alla medborgare kan få reda
            på detta. Men finns det i protokollet rättigheter för länderna
            att få reda på, gentemot de sekretessregler som gäller för företagarskyddet,
            vad som odlas? Om man har ett kontrakt på att odla en viss gröda,
            går det att garantera att det kan ges information från landets
            sida om det som odlas är genmanipulerat eller inte?
          </note>
          <note>
            Anf. 115 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det finns sådana rättigheter inskrivna i protokollet
            - definitivt om det är genmanipulerat eller genmodifierat. Ett
            arbete kommer att starta som kommer att leda fram till att vi
            med stor säkerhet kan lägga fram detaljerade föreskrifter om hur
            informationen ska se ut.
          </note>
          <note>
            Överläggningen var härmed avslutad.
          </note>
          <note>
            13 § (forts. från 10 §) Svar på interpellation
          </note>
          <note>
            1999/2000:196 om rättstrygghet
          </note>
          <note type="speaker">
            Anf. 116 YVONNE ANDERSSON (kd):
          </note>
          <note>
            Fru talman! För att inte bli missförstådd vill jag påpeka att
            jag inte har tagit ställning till något ekonomiskt system. Jag
            tar ställning för att när extraordinära insatser krävs måste man
            kompensera dem från högre ort. Det gäller Stockholmspolisen likaväl
            som polisen i Östergötland. Justitieministern har ansvar för att
            polisresurserna är så slimmade och dåligt tilltagna att inget
            utrymme finns för extra insatser. Det förvånar mig och mitt parti
            att samtidigt som brotten ökar i omfattning drar man ned på resurserna
            till polisen. Det är kristdemokraterna emot. Därför krävs extra
            medel så snart extrainsatser vidtagits.
          </note>
          <note>
            Medelåldern inom polisen är hög. Tror ministern att poliskåren
            kan föryngras om uppdragsgivaren sviker i händelser som den vid
            Malexander? Låt inte ekonomin få vara den extra sten på bördan
            för den yrkeskår som alla anser behövs och som är grunden för
            ett tryggt samhälle.
          </note>
          <note>
            Anf. 117 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Yvonne Andersson säger att hon inte tar ställning
            till något ekonomiskt system, men hon kräver att kompensation
            för särskilda händelser ska komma uppifrån. Då tar väl Yvonne
            Andersson ställning till ett ekonomiskt system? Vi har ett system
            för att hantera dessa situationer. Vad Yvonne Andersson menar
            med högre upp vet jag inte, men jag hoppas att hon syftar på Rikspolisstyrelsen.
            Om det är regeringen Yvonne Andersson syftar på undrar jag under
            vilken anslagspost i budgeten som riksdagen har beslutat att regeringen
            har makten att fatta den typen av beslut.
          </note>
          <note>
            Riksdagen har icke beslutat om neddragningar av polisens resurser
            på senare år utan tvärtom har det varit höjningar.
          </note>
          <note type="speaker">
            Anf. 118 LENA EK (c):
          </note>
          <note>
            Fru talman! Det som bekymrar mig, och som är anledningen till
            att jag har väckt interpellationen, är förstås de besparingar
            som under många års tid har genomförts i polisdistriktet i Östergötlands
            län. Det finns inte, fru talman, möjlighet att inom den årsbudget
            som är fastställd betala de 15 miljoner kronor extra i uppkomna
            kostnader som Malexanderinsatsen har kostat. Vi är väl alla överens
            om att det var rätt använda pengar? Det är alldeles självklart.
          </note>
          <note>
            När Rikspolisstyrelsen har plockat fram 6 miljoner kronor återstår
            9 miljoner kronor kvar. Detta är grovt räknat 27 stycken polisårstjänster
            i ett län där det redan är underbemannat, där det redan är fråga
            om långa sträckor, där det redan är mycket långa utryckningstider
            och där det redan finns grund för att gärningsmännen bestämmer
            sig för att det är enklast att slå till eftersom det inte finns
            några poliser i närheten.
          </note>
          <note>
            Innan pausen diskuterade vi att budgetarna inom polisdistrikten
            ska kunna hantera överraskningar.
          </note>
          <note>
            Men det finns också en gräns för extra medel - även inom normala
            ekonomistyrningssystem. Jag vädjar därför till justitieministern
            att i den tilläggsbudget som läggs fram till våren skjuta till
            extra medel för de extraordinära insatser som har gjorts i Malexander
            och den stora konferensen i Stockholm.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 1999/2000:187 om polisens roll i
            trafiksäkerhetsarbetet
          </note>
          <note>
            Anf. 119 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Johnny Gylling har inledningsvis frågat vilka åtgärder
            jag avser att vidta för att öka polisens synliga närvaro i trafiken.
          </note>
          <note>
            Regeringen styr myndigheterna genom att ställa upp mål för verksamheten
            och sedan följa upp verksamhetens resultat. Däremot ankommer det
            på myndigheterna att bestämma vilka metoder som ska användas för
            att målen ska nås och bäst resultat uppnås.
          </note>
          <note>
            I april 1999 presenterade Näringsdepartementet ett program för
            ökad trafiksäkerhet. I programmet uttalade regeringen att den
            förutsätter att Vägverket och
          </note>
          <note>
            Rikspolisstyrelsen noga analyserar resultaten hittills av trafikövervakningen
            och med den utgångspunkten verkar för att nå trafiksäkerhetsmålen.
          </note>
          <note>
            Regeringen har i budgetpropositionen för i år redovisat en resultatbedömning
            av polisens trafikövervakning. I regleringsbrevet för nuvarande
            år har sedan regeringen med den bedömningen som utgångspunkt uppställt
            mål för polisens trafikövervakning.
          </note>
          <note>
            Enligt målet ska polisen medverka till att uppnå de nationella
            trafiksäkerhetsmålen om färre skadade och dödade i trafiken samt
            utarbeta en nationell strategi för trafikövervakningen.
          </note>
          <note>
            Det ankommer således inte på mig som justitieminister att uttala
            mig om på vilket sätt polisen ska bedriva trafikövervakning.
          </note>
          <note>
            Johnny Gylling har för det andra frågat vad regeringen har åstadkommit
            i fråga om en översyn av påföljdssystemet för åkare som bryter
            mot lagen och hur långt regeringens arbete med vägtrafikinspektionen
            fortskridit.
          </note>
          <note>
            Jag har nyligen svarat på en interpellation av Alf
          </note>
          <note>
            Eriksson om böter till utländska förare där jag inriktade mig
            på de straffrättsliga aspekterna och det arbete som pågår för
            att förbättra möjligheterna att verkställa straff för fordonsförare
            som inte har sitt hemvist i Sverige. För närvarande bereds frågan
            om en sammanhållande handlingsplan för det fortsatta arbetet med
            transport- och näringspolitiska frågor.
          </note>
          <note>
            Jag vet också att man inom Näringsdepartementet överväger att
            tillsätta en utredare för att utreda de straffrättsliga påföljderna
            för vissa trafikbrott.
          </note>
          <note>
            I december förra året överlämnade Trafikansvarsutredningen (N
            1999:08) en lägesrapport till
          </note>
          <note>
            Näringsdepartementet med de slutsatser och överväganden som utredningen
            då kunde göra. Där framgår att en vägtrafikinspektion bör inrättas
            med samhällets uppdrag att se till att skyddet för liv och hälsa
            till följd av trafikolyckor upprätthålls och att förbättringar
            av systemet görs åtminstone i den takt riksdagen beslutat om.
            Utredningen ska i sin helhet redovisas senast den 1 maj i år.
            Först därefter kommer regeringen att ta ställning i frågan.
          </note>
          <note>
            Slutligen har Johnny Gylling frågat vilka åtgärder jag är beredd
            att vidta för att se till att bilinspektörernas arbete med förar-
            och fordonskontroller kan fortgå i dagens omfattning.
          </note>
          <note>
            Jag har inhämtat att det för närvarande pågår överläggningar
            mellan Rikspolisstyrelsen och Vägverket om en ramöverenskommelse
            för trafikövervakningen för i år. Jag vill inte föregripa de redan
            pågående överläggningarna. Det är givetvis min förhoppning att
            kontrollerna ska bedrivas i tillräcklig omfattning. Jag vet att
            Rikspolisstyrelsen uppfattar bilinspektörernas arbete som ett
            värdefullt komplement till polisens trafikövervakningsarbete.
          </note>
          <note type="speaker">
            Anf. 120 JOHNNY GYLLING (kd):
          </note>
          <note>
            Fru talman! Polisen har en viktig roll för att vi ska få en säkrare
            trafik. Jag tycker att det är angeläget att få höra regeringens
            syn på detta, och jag vill tacka justitieministern för svaren
            jag har fått. Dock är jag besviken över att ministern inte anser
            sig kunna debattera trafikövervakningen. Alla som färdas på vägarna
            har synpunkter på polisens arbete, och vi som riksdagsledamöter
            får ofta ta del av människors erfarenheter i det avseendet.
          </note>
          <note>
            För min del anser jag att polisens närvaro i trafiken fyller
            en mycket viktig funktion. Ju mer polisen syns, desto lugnare
            flyter trafiken - det tror jag att de flesta håller med om. Många
            människor ger uttryck för besvikelse över trafikkameror och dolda
            poliser, och man talar ofta om ett "storebrorssamhälle" i detta
            sammanhang.
          </note>
          <note>
            Därför har jag frågat ministern om regeringen delar uppfattningen
            att en ökad polisnärvaro gör bäst nytta i trafiken. I så fall
            borde ju konsekvensen bli att man inte får dra ned på dessa resurser.
            Det man debatterar ute i samhället borde vi också kunna debattera
            här i riksdagen utan att ministern ska riskera att anklagas för
            ministerstyre. Min fråga kvarstår därför:
          </note>
          <note>
            Anser ministern att en synlig polis gör bäst nytta i trafiken
            jämfört med den dolda övervakningen?
          </note>
          <note>
            När det gäller påföljdssystemet för åkare som bryter mot lagen
            är jag också besviken på att inte mer har hänt. Riksdagen har
            ju två gånger uttalat att regeringen borde göra något för att
            se till att samma regler ska gälla i Sverige som i många andra
            europeiska länder, dvs. att polisen kan kvarhålla fordonet tills
            böterna är betalda. Detta skulle innebära att oseriösa åkare från
            andra länder skärpte sig bättre på de svenska vägarna, och det
            skulle gynna konkurrensläget för de svenska åkarna. Jag menar
            inte att alla utländska åkare är oseriösa, men det finns sådana,
            och de vet att det svenska rättssystemet inte har någon makt att
            driva in utfärdade böter. Det skapar nonchalans, och det är inte
            acceptabelt. Det duger inte att regeringen överväger att tillsätta
            en utredare nästan två år efter att ett enigt trafikutskott begärt
            krafttag på området. Har verkligen inget mera hänt med riksdagens
            tillkännagivande?
          </note>
          <note>
            Den vägtrafikinspektion som just nu utreds är ett svar på riksdagens
            beslut förra våren. Här har regeringen handlat betydligt snabbare,
            och jag är glad att inspektionen verkar byggas upp på ett bra
            sätt. Det jag frågade om här var i vilken mån det tagits hänsyn
            till polisens roll i utredningen. Det är olyckligt om man inte
            tar till vara polisens erfarenhet av olycksutredningar när man
            nu ska bygga upp en helt ny inspektion från grunden. Jag får hoppas
            att man gör det under den tid som återstår innan slutrapporten
            ska lämnas in.
          </note>
          <note>
            Slutligen har jag blivit mycket förbryllad över att
          </note>
          <note>
            Vägverket har begärt hos regeringen att få halvera antalet bilinspektörer
            hos polisen. Här har ministern hänvisat till att det pågår överläggningar
            mellan
          </note>
          <note>
            Rikspolisstyrelsen och Vägverket om trafikövervakningen år 2000.
            Men jag tycker inte att man kan låta sig nöja därmed. Det är enligt
            min mening en fråga för regeringen att tala om ifall det är acceptabelt
            eller inte. Här kan man inte sväva på målet.
          </note>
          <note>
            Man uppskattar att 8 000 människor kör rattfulla varje dag i
            Sverige. De dödar omkring 100 personer varje år och skadar ca
            2 500 människor. Vi kristdemokrater har lagt fram en rapport om
            trafiksäkerheten nyligen där vi föreslår olika åtgärder för att
            komma till rätta med rattonykterheten. Trafiken måste vara en
          </note>
          <note>
            "vit zon", och polisens kontroller spela en viktig roll.
          </note>
          <note>
            För att vara trogen mot nollvisionen måste det finnas kontroller
            ute längs vägarna.
          </note>
          <note>
            Jag undrar: Hur kan regeringen bara titta på när
          </note>
          <note>
            Vägverket halverar antalet bilinspektörer? De är personer med
            speciell kompetens.
          </note>
          <note>
            Jag vädjar till ministern att inte låta denna fråga hamna mellan
            stolarna på Näringsdepartementet,
          </note>
          <note>
            Justitiedepartementet, Rikspolisstyrelsen och Vägverket, utan
            slå vakt om denna funktion så att vi kan fortsätta att arbeta
            för nollvisionen.
          </note>
          <note>
            Anf. 121 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! I budgetpropositionen för i år bedömde regeringen
            att polisens trafikövervakning har blivit mer effektiv. Under
            förra året ökade antalet rapporterade trafikbrott och alkoholutandningsprov
            rejält i jämförelse med året innan. Antalet trafikolyckor har
            visserligen minskat något, men antalet dödade och skadade har
            varit oförändrat de tre senaste åren. Den utvecklingen är inte
            tillräcklig för att man ska nå de långsiktiga trafiksäkerhetsmålen
            för år 2000 om att sänka dödstalen till högst 400 och antalet
            svårt skadade till högst 3 700.
          </note>
          <note>
            Det här är bakgrunden till att Rikspolisstyrelsen analyserar
            denna utveckling tillsammans med Vägverket för att överväga vilka
            förändringar man behöver göra i inriktningen av sitt arbete och
            metoderna.
          </note>
          <note>
            Om polisen får ett halverat anslag från Vägverket för att bedriva
            övervakningsverksamheten påverkar det självfallet polisens möjligheter
            att utföra arbetet.
          </note>
          <note>
            Här måste naturligtvis polisen göra sina egna prioriteringar
            och bedömningar.
          </note>
          <note>
            Det har skett en förändring i hur polisen organiserar och utför
            de olika uppdrag som den har. Här har t.ex. utbyggnaden av närpolisverksamheten
            betydelse.
          </note>
          <note>
            Regeringen beslutade i regleringsbrevet för år
          </note>
          <note>
            2000 att polisen bör utarbeta en nationell strategi för trafikövervakningen
            och alltså överväga i vilka former man bör utveckla sin roll i
            trafiksäkerhetsarbetet.
          </note>
          <note>
            Det kommer givetvis polisen att göra.
          </note>
          <note>
            När det gäller frågan om utländska förare hade jag ett utförligt
            svar och en debatt om det nyligen med anledning av en interpellation
            som Alf Eriksson hade ställt. Jag vill verkligen påpeka att när
            det gäller frågan om att driva in böter - det handlar om böter
            i detta sammanhang - från utländska medborgare är det naturligtvis
            en fråga som vi inte kan klara av att reglera i Sverige, eftersom
            det handlar om att kunna samarbeta med andra länder och deras
            myndigheter för att kunna verkställa beslut fattade i Sverige.
            Här pågår ett intensivt EU-arbete. Jag hänvisar till den tidigare
            debatten i riksdagen om hur långt det har kommit.
          </note>
          <note type="speaker">
            Anf. 122 JOHNNY GYLLING (kd):
          </note>
          <note>
            Fru talman! Jag beklagar om jag har missat den senaste interpellationsdebatten
            i ärendet. Jag brukar annars försöka följa detta noga.
          </note>
          <note>
            Jag vill ändå fortsätta diskussionen om bilinspektörerna, med
            särskild betoning på de alkoholprov som görs. I Motorföraren nr
            1 i år, som är MHF:s tidning, finns en intervju med Lennart Bernhardsson,
            som är huvudansvarig för rattfyllerifrågor på Rikspolisstyrelsen.
            Han säger att man nu verkligen vill satsa på att leva upp till
            målet om 1,8 miljoner utandningsprov.
          </note>
          <note>
            Men i Stockholms län utfördes förra året, enligt denna tidning,
            bara en fjärdedel av det uppsatta målet om
          </note>
          <note>
            440 000 utandningsprov. Det är alltså stor skillnad på hur de
            här kontrollerna sköts runtom i landet.
          </note>
          <note>
            När det gäller bilinspektörerna är det en särskild verksamhet
            hos polisen som Vägverket betalar för.
          </note>
          <note>
            Jag har själv besökt dem och sett hur de jobbar. Jag tycker att
            de gör väldigt stor nytta. De upptäcker de farliga fordonen. De
            kan upptäcka de onyktra förarna.
          </note>
          <note>
            De kan även hitta de miljökatastrofer till bilar som dyker upp
            här och där på vägarna.
          </note>
          <note>
            Det är alltså viktigt att den speciella kompetens som dessa människor
            har får vara kvar inom polisen.
          </note>
          <note>
            Det är här jag tycker att regeringen borde ge en signal till
            Vägverket att man inte får halvera den verksamheten.
          </note>
          <note>
            Jag tolkar i alla fall justitieministerns svar på den punkten
            så att hon delar synen att denna verksamhet är viktig för polisen
            och för trafiksäkerheten. Jag hoppas därmed att de ska få behålla
            sina resurser.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellationerna 1999/2000:191
          </note>
          <note>
            och 192 om behandling av adoptionsärenden i läns- och tingsrätter
          </note>
          <note>
            Anf. 123 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Lennart Kollmats har frågat mig om jag avser att
            ta något initiativ för att höja länsrätternas och tingsrätternas
            kunskaper om barnets bästa. Han har också frågat om jag avser
            att medverka till att barn får juridiskt bistånd när frågor som
            rör dem kommer upp i rättsinstanserna.
          </note>
          <note>
            Lennart Kollmats har vidare frågat socialministern om han avser
            att ta några initiativ för att stärka barnens situation vid domstolsförhandlingar.
            Arbetet inom regeringen är så fördelat att det är jag som ska
            svara även på den interpellationen.
          </note>
          <note>
            Utgångspunkten vid bedömningen av frågor om adoption är barnets
            bästa. Det gäller både för domstolar och för socialnämnder. Det
            gäller vid prövningen av om ett medgivande ska lämnas att ta emot
            ett barn för adoption, och det gäller vid prövningen av själva
            adoptionen.
          </note>
          <note>
            Frågan om ifall medgivande att ta emot ett barn ska lämnas måste
            avgöras i varje enskilt fall. Det måste ske utifrån en bedömning
            av de individuella förhållandena. Det ligger i sakens natur att
            socialnämnder och domstolar ibland kommer till olika resultat
            vid sin prövning, utan att man för den skull kan säga att något
            av avgörandena är felaktigt.
          </note>
          <note>
            Socialnämndens beslut får överklagas hos allmän förvaltningsdomstol.
            Överprövningen är allsidig. Den innefattar inte bara laglighets-
            utan också lämplighetsbedömningar och skälighetsbedömningar. Domstolen
            har principiellt sett samma befogenheter som socialnämnden.
          </note>
          <note>
            Lennart Kollmats hänvisar till en undersökning gjord av Barnombudsmannen,
            BO, som har undersökt hur fem tingsrätter under år 1998 har dömt
            i umgängesmål som rört barn upp till tre år. BO skriver i sin
            rapport att domstolarna har bristande kunskaper om barns behov
            och utveckling. Enligt BO har enskilda barns behov i många fall
            fått stå tillbaka för en överenskommelse mellan föräldrarna om
            umgänget.
          </note>
          <note>
            Mål om vårdnad och umgänge är indispositiva.
          </note>
          <note>
            Det innebär att domstolen har en skyldighet att se till att frågorna
            blir tillbörligt utredda och att domstolen i varje enskilt fall
            ska göra en prövning av vad som är bäst för barnet. Domstolen
            måste ha tillgång till ett fullgott beslutsunderlag och till den
            särskilda sakkunskap som kan behövas i familjemål. Innan målet
            avgörs ska socialnämnden ges tillfälle att lämna upplysningar.
            Behövs det ytterligare utredning kan domstolen låta göra en sådan
            utredning.
          </note>
          <note>
            Är föräldrarna ense om hur en vårdnads- eller umgängesfråga ska
            lösas, beslutar domstolen som regel i enlighet med deras överenskommelse.
            Den naturliga utgångspunkten är ju att föräldrarna vill sitt barns
            bästa och att de också som regel vet vad som är bäst för barnet.
            Oftast är det bättre för barnet om föräldrarna själva kan komma
            fram till en lösning än om frågan måste avgöras av domstol.
          </note>
          <note>
            Men jag är medveten om att föräldrarna ibland kanske inte väljer
            den lösning som skulle ha varit bäst för deras barn. Det kan ha
            flera orsaker men beror nog ofta på okunskap om barnets behov
            eller på obetänksamhet. Det är därför viktigt att föräldrar informeras
            och får det stöd de behöver för att kunna sätta barnets intressen
            i centrum. Socialsekreterare - men även advokater och domare -
            har en viktig uppgift när det gäller att få föräldrar att se till
            barnets behov, och det är viktigt att de har den kunskap och erfarenhet
            som behövs.
          </note>
          <note>
            Regeringen har gett BO i uppdrag att utarbeta och genomföra fortbildningsprogram
            om FN:s barnkonvention för bl.a. statligt anställda vars arbete
            har konsekvenser för barn och ungdomar. Även domare omfattas av
            uppdraget.
          </note>
          <note>
            Domstolsväsendet har också sedan en tid tillbaka egna utbildningsinsatser
            på området. Redan före barnkonventionen informerade Domstolsverket
            årligen om hur arbetet med denna fortlöpte. Numera är information
            om innehållet i konventionen en viktig del i de seminarier om
            exempelvis vårdnadsmål som fortlöpande hålls av Domstolsverket.
          </note>
          <note>
            Regeringen följer alltid noga hur regler som nära berör barn
            tillämpas, och regeringen överväger fortlöpande om ytterligare
            åtgärder behöver vidtas för att barnets rätt och barnets bästa
            ska tillgodoses.
          </note>
          <note>
            Inom rättsväsendet har flera åtgärder vidtagits för att stärka
            barnets ställning.
          </note>
          <note>
            Uttryckliga bestämmelser om barnets rätt att komma till tals
            i mål om vårdnad och umgänge och i adoptionsärenden infördes den
            1 januari 1996. Genom 1998 års vårdnadsreform har strävandena
            att stärka barnets ställning gått vidare.
          </note>
          <note>
            Sedan den 1 juni 1998 finns en bestämmelse om barnets rätt att
            komma till tals även i socialtjänstlagen.
          </note>
          <note>
            Den 1 januari i år trädde en ny lag i kraft om särskild företrädare
            för barn. Syftet med lagen är att stärka möjligheterna att ta
            till vara barnets rätt när en vårdnadshavare eller någon som vårdnadshavaren
            står i ett nära förhållande till misstänks för brott mot barnet.
            Lagen innebär att en särskild företrädare under vissa förutsättningar
            ska förordnas för barnet. Utifrån vad som är bäst för barnet ska
            den särskilda företrädaren ta till vara barnets rätt under förundersökningen
            och i rättegången.
          </note>
          <note>
            Den pågående LVU-utredningen har i uppdrag att stärka barnperspektivet
            och barnets rättigheter i lagen med särskilda bestämmelser om
            vård av unga. Utredningen ska också analysera hur vårdnadshavarens
            rätt och skyldighet att bestämma i frågor som rör barnets person
            förhåller sig till bestämmelserna om barnets rätt att komma till
            tals.
          </note>
          <note>
            När det gäller frågan om juridiskt bistånd åt barn vill jag även
            påminna om att det inom Europarådet har utarbetats en konvention
            om barns rättigheter.
          </note>
          <note>
            Konventionen är avsedd att vara ett komplement till
          </note>
          <note>
            FN:s barnkonvention och stärka barnets ställning i familjerättsprocesser.
          </note>
          <note>
            Sverige har undertecknat konventionen men ännu inte ratificerat
            den. Inom Justitiedepartementet övervägs för närvarande vad som
            bör göras för att Sverige ska kunna ratificera konventionen. Frågan
            om att ge barn rätt till juridiskt biträde i familjemål kommer
            att uppmärksammas i det arbetet.
          </note>
          <note type="speaker">
            Anf. 124 LENNART KOLLMATS (fp):
          </note>
          <note>
            Fru talman! Tack så mycket för svaret.
          </note>
          <note>
            Som synes av interpellationen hade jag tänkt att få diskutera
            frågorna också med socialministern, men ärendefördelningen tycks
            vara sådan att vi kan klara av dem i ett sammanhang.
          </note>
          <note>
            Frågorna kring barn och barnens rätt har en stark aktualitet.
            Det kunde vi se av debatten i går här i kammaren, tidigare i dag
            i interpellationsdebatt och av debattartiklar i tidningarna, senast
            i DN i dag.
          </note>
          <note>
            Vi har ju en ungdomsminister i regeringen, och jag funderar ibland
            på om det kanske vore idé att också utse någon till barnminister.
          </note>
          <note>
            Det är på många områden som barnens rätt måste stärkas. Det handlar
            ofta om attityder och kunskaper här som på så många andra områden.
            Parentetiskt kan jag nämna att vi i dag i kulturutskottet haft
            diskussioner med Våldsskildringsrådet bl.a. om hur barn påverkas
            av alla olika former av våld som de kommer i kontakt med via TV,
            video och datorer.
          </note>
          <note>
            Men tillbaka till huvudämnet för interpellationerna. Det är väldigt
            viktigt att lyssna på dem som har kunskaper om barnens situation.
            I det ideala samhället är det givetvis familjen och föräldrarna
            som fattar besluten, och det är vi uppenbart helt eniga om. Men
            vi vet ju att det inträffar händelser som gör att samhället på
            ett eller annat sätt träder in. I den situationen måste alla parter
            ha sina företrädare, och det är där en del av min fråga och kritik
            kommer in.
          </note>
          <note>
            I en vårdnadstvist har vardera föräldern sitt juridiska ombud,
            medan barnen inte har det. I bästa fall finns den socialsekreterare
            som gjort utredningen på plats för att företräda barnet, men socialsekreterarens
            uppgift blir oftast att svara på frågor från rätten, inte att
            ur barnets synpunkt lägga fram vad som är bäst för barnet. Det
            är en kärnpunkt i sammanhanget.
          </note>
          <note>
            Socialsekreterare besitter ju en kunskap om barnens situation.
            Men det behövs också en juridisk kompetens på barnets sida, så
            att barnet blir lika tydligt i sammanhanget som föräldrarna, annars
            blir det vad man kalla en sned maktfördelning. Det var alltså
            ur denna sociala aspekt som jag interpellerade socialministern.
          </note>
          <note>
            Den andra delen är frågan om vilken kunskap och utbildning i
            FN:s barnkonvention som nämndledamöterna har. Det uppstår ju ofta
            tvist och diskussion om föräldrarnas rätt, inte om barnens rätt.
            Rätten tar ställning för eller emot en förälder eller, i adoptionsmål,
            eventuellt blivande förälder eller föräldrar.
          </note>
          <note>
            I länsrätterna är majoriteten av ledamöterna män och deras medelålder
            58 år. I tingsrätterna är medelåldern 56 år. Det är inget fel
            på 40-talister, hoppas jag, men det är oftast ganska länge sedan
            som de hade ansvar för barn. Tiderna har dessutom förändrats mycket
            på 20-30 år. Barnens omvärld är ju i dag en helt annan än vad
            den var t.ex. 1970.
          </note>
          <note>
            Min fråga är alltså åter om justitieministern tänker ta några
            initiativ till att förstärka utbildningsinsatserna. Det som justitieministern
            tar upp i sitt svar gäller de statligt anställda, dvs. bl.a. domare.
            Men vet ministern hur det ser ut när det gäller ledamöterna i
            tings- och länsrätter? Eller ska man som ett alternativ fundera
            på särskilda familjedomstolar?
          </note>
          <note>
            Folkpartiet är ingen vän av specialdomstolar, men det kanske
            ändå finns något område där det skulle vara det bästa för inblandade
            parter.
          </note>
          <note>
            Justitieministern hänvisar till lagändringar den
          </note>
          <note>
            1 januari 1996 och den 2 juni 1998. Det intressanta är då om
            man har följt upp hur bestämmelserna om barnens rätt att komma
            till tals fungerar.
          </note>
          <note>
            Jag ser också fram emot resultatet av arbetet med ratificeringen
            av Europarådets konvention om barns rättigheter och hoppas att
            regeringen kommer fram till ett klokt resultat sett ur barnperspektivet.
          </note>
          <note>
            Anf. 125 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Som framgår av mitt svar på interpellationen, och
            som också bekräftas av det som
          </note>
          <note>
            Lennart Kollmats säger, pågår det en rad olika arbeten med att
            se över barns ställning i samband med rättsliga prövningar av
            olika slag. Det är viktiga frågor, och det är inte en gång för
            alla givet vilka resultat man kommer fram till.
          </note>
          <note>
            Jag reagerar dock lite grann när Lennart Kollmats uttrycker barnets
            förhållande till föräldrarna som om de vore i ett slags motsatsförhållande.
            Jag tror att man ska ha som utgångspunkt att inte se det som tre
            stridande parter i t.ex. en vårdnadstvist, utan här måste vi nog
            ändå utgå från att de vuxna, inte minst föräldrarna, har en egen
            ambition att se till barnets bästa.
          </note>
          <note>
            Men det viktiga är att just de som har ett uppdrag från samhället,
            det må vara som socialsekreterare eller som domare i domstol,
            har en tillräcklig kompetens för att säkerställa att barnets bästa
            ändå är det som avgör vilket beslut som i slutändan ska fattas.
          </note>
          <note>
            Jag tror knappast att de utbildningsinsatser som hittills har
            vidtagits, och som i och för sig utvecklas, är tillräckliga för
            att säkerställa den kompetens som jag tror är önskvärd i alla
            lägen. Jag utgår från att det finns många bland dem som arbetar
            med de här frågorna både inom socialtjänsten och inom rättsväsendet
            som har en mycket hög kompetens, som har en lång erfarenhet och
            som har haft ett stort intresse av själva bygga på sin kompetens.
            Jag vet att det är på det viset.
          </note>
          <note>
            En aspekt som jag gärna vill passa på att peka på i den här diskussionen
            är att det arbete som vi bedriver för att modernisera domstolsväsendet
            utgår från tankegången att vi måste säkerställa att det i våra
            domstolar alltid finns en tillräcklig kompetens för de mycket
            varierande mål och ärenden som domstolarna tar ställning till.
          </note>
          <note>
            Vi ställer ju krav, t.ex. härifrån riksdagen, på att de som tjänstgör,
            ledamöter och domare i rättsväsendet, har specialkompetens i varje
            specifikt ämnesområde. Det är inte möjligt utan att skapa de organisatoriska
            och resursmässiga förutsättningarna för det. Jag har ofta anledning
            att påpeka detta när man debatterar domstolarna. Då känns det
            också angeläget peka på domstolsreformen när vi debatterar barns
            rätt och möjligheten att säkerställa det här.
          </note>
          <note>
            Jag är övertygad om att det kan behövas mer av utbildningsinsatser.
            Men då måste vi också ha skapat förutsättningar för dem som arbetar
            i rättssystemet att ta del av dessa. Det måste finnas tid för
            det. Man måste ha möjlighet att frigöra sig från sitt ordinarie
            arbete och delta i sådan utbildning. Därför hänger de här frågorna
            så starkt ihop.
          </note>
          <note type="speaker">
            Anf. 126 LENNART KOLLMATS (fp):
          </note>
          <note>
            Fru talman! Jag hoppas inte att det uppfattades som att det var
            tre stridande parter. Men det är väldigt viktigt att barnet blir
            tydligt i sammanhanget, för ibland händer ju att de två stridande
            parterna strider om barnet. Det var lite det som Barnombudsmannen
            tog upp i sin rapport som kom alldeles nyligen, jag tror att det
            var samma dag som jag lämnade interpellationen. Jag hann få med
            det. Här är det ju problem även i situationer där föräldrarna
            blir överens. Man tar inte tillräcklig hänsyn till barnet. Och
            det stadfästs ju sedan i nästan hundra procent av fallen av rätten.
          </note>
          <note>
            Det var t.o.m. något fall där en pappa under en sommar hade umgängesrätt
            flera veckor till ett ammande barn. Det blir otvivelaktigt något
            bekymmersamt att lösa den problematiken.
          </note>
          <note>
            I det läget anser jag inte att man har sett till barnets bästa.
            Nu finns det naturligtvis alltid undantag och misstag, men det
            är skönt att vi är eniga om att det behövs mycket utbildningsinsatser
            om vi inte ska behöva komma till en situation med speciella familjedomstolar.
          </note>
          <note>
            Än en gång vill jag tacka för svaret.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 1999/2000:188 om psykiskt långtidssjukas
            situation
          </note>
          <note type="speaker">
            Anf. 127 Statsrådet INGELA THALÉN (s):
          </note>
          <note>
            Fru talman! Gunnel Wallin har ställt frågor till socialminister
            Lars Engqvist om möjligheterna för psykiskt funktionshindrade
            att få tillgång till arbetslivsinriktad rehabilitering. Arbetsfördelningen
            inom regeringen är sådan att det är jag som ska besvara frågorna.
            Inledningsvis vill jag påpeka ett missförstånd. För år 1998 tilldelades
            kassorna 609 miljoner kronor i särskilda medel för köp av arbetslivsinriktade
            rehabiliteringstjänster, arbetstekniska hjälpmedel, läkarutlåtanden
            och läkarundersökningar, särskilt bidrag, resor tur och retur
            till arbetet samt olika former av samverkan - och förbrukade ca
            520 miljoner kronor.
          </note>
          <note>
            För år 1999 tilldelades försäkringskassorna
          </note>
          <note>
            665 miljoner kronor i särskilda medel, och enligt uppgift från
            Riksförsäkringsverket är samtliga medel förbrukade.
          </note>
          <note>
            Även jag har läst Riksförsäkringsverkets redovisning av uppdraget
            från regeringen att se över försäkringskassornas arbete med psykiskt
            funktionshindrade. Resultatet av utvärderingen är inte tillfredsställande.
            T.ex. framgår att:
          </note>
          <note>
            - det saknas ett heltäckande rehabiliteringsutbud,
          </note>
          <note>
            - det är svårt att ordna arbetsträningsplatser, samt att
          </note>
          <note>
            - gränsdragningen i ansvarsfördelningen mellan framförallt försäkringskassan
            och arbetsmarknadsmyndigheten orsakar problem.
          </note>
          <note>
            I rapporten föreslår Riksförsäkringsverket att den pågående utredningen
            om den arbetslivsinriktade rehabiliteringen uppmärksammar problemen
            och vissa förslag till åtgärder - bl.a. att förlänga tidsgränsen
            på ett år i den arbetslivsinriktade rehabiliteringen och att införa
            arbetsplatser som är anpassade för psykiskt funktionshindrade.
          </note>
          <note>
            Regeringen beslutade därför den 27 januari i år att formellt
            lämna över Riksförsäkringsverkets redovisning till rehabiliteringsutredningen,
            som enligt direktiven till utredningen har i uppdrag att se över
            den arbetslivsinriktade rehabiliteringen för samtliga som är i
            behov av den - även psykiskt funktionshindrade.
          </note>
          <note>
            Grundläggande för att psykiskt funktionshindrade ska kunna rehabiliteras
            till en meningsfull sysselsättning är också en väl fungerande
            psykiatri. Även här finns det brister. Därför har regeringen beslutat
            att ta fram och presentera en nationell handlingsplan för sjukvården
            under år 2000. Planen ska bl.a. innehålla mål och riktlinjer för
            vården fram till år 2010 och kommer att innebära en omfattande
            satsning på primärvården, äldrevården och psykiatrin. Under åren
          </note>
          <note>
            2001-2004 avser regeringen att satsa 9 miljarder kronor på utveckling
            av sjukvården inom ramen för den nationella handlingsplanen.
          </note>
          <note>
            Vidare har regeringen i december 1999 beslutat att ge Handikappombudsmannen
            3,8 miljoner kronor ur Allmänna arvsfonden. Pengarna ska gå till
            den sista etappen av en kampanj som drivs av Handikappombudsmannen
            tillsammans med Riksförbundet för Social och Mental hälsa och
            Intresseförbundet för
          </note>
          <note>
            Schizofreni. Syftet med kampanjen är att medverka till en allmän
            attitydförändring till människor med psykiska funktionshinder.
          </note>
          <note>
            Slutligen vill jag påpeka att det med anledning av den s.k. samverkanspropositionen
            (prop. 1996/97:63)
          </note>
          <note>
            pågår en mängd olika samverkansprojekt runtom i landet mellan
            olika aktörer på rehabiliteringsområdet.
          </note>
          <note>
            Många av dessa projekt riktar sig till grupper som riskerat att
            hamna utanför i samhället - som t.ex.
          </note>
          <note>
            psykiskt funktionshindrade. Regeringen har inga synpunkter på
            vilket sätt man samverkar utan formerna för samarbetet ska växa
            fram naturligt i den lokala miljön. Det viktiga är att man samverkar
            där det behövs. Lagstiftningen ställer endast kravet att var och
            en av de samarbetsaktörer som deltar kring individen bidrar med
            sin del av det finansiella ansvaret.
          </note>
          <note>
            Det finns med andra ord inget som hindrar att man inrättar så
            kallade Fontänhus i de kommuner, små som stora, där behovet finns.
            Men varje aktör får finansiera sin del av ansvaret.
          </note>
          <note type="speaker">
            Anf. 128 GUNNEL WALLIN (c):
          </note>
          <note>
            Fru talman! Jag vill för det första tacka statsrådet
          </note>
          <note>
            Thalén för svaret. När det gäller de psykiskt långtidssjukas
            situation är det särskilt viktigt att vi politiker kan följa upp
            det här. Vi måste se till att de får den hjälp som behövs. Den
            här gruppen är ju inte den mest högljudda. De har svårt att göra
            sig hörda.
          </note>
          <note>
            Riksförsäkringsverket konstaterade att personer med funktionshinder
            får arbetsrehabilitering i mindre grad än övriga handikappade.
            Där har vi det här med att man inte uppfyller kraven på arbetslinjen
            hos
          </note>
          <note>
            AMI. Statsrådet lyfter fram att tidsperspektivet skulle förlängas,
            men tid är ändå otroligt viktigt inom detta område. Det är viktigt
            att ta det i en lugn takt.
          </note>
          <note>
            Riksförsäkringsverkets utredning omfattar också bara personer
            med sjukbidrag, och många inom denna grupp, psykiskt funktionshindrade,
            har ju faktiskt pension. Då är de inte föremål för de här insatserna.
          </note>
          <note>
            Men jag har sett ett otal exempel på att denna grupp kan bli
            och blir helt frisk med rätt stöd och uppmuntran om det får ta
            sin lilla tid.
          </note>
          <note>
            Vi fattade beslut här i riksdagen i slutet av förra året om att
            pensionerna skulle prövas med jämna mellanrum, och det är ju ett
            steg i rätt riktning.
          </note>
          <note>
            Men när det gäller de pengar som fanns är det inte mycket av
            dessa medel som gick till just denna grupp, och det är det som
            jag är kritisk mot. Och det är klart att man kan titta på summan
            i dess helhet, men om man går in och tittar på enskilda kassor
            finns det ju pengar som är återbetalda, och man har inte kunnat
            använda dem.
          </note>
          <note>
            Det finns ingen myndighet som har det totala ansvaret för att
            hjälpa människor med psykiska funktionshinder tillbaka till samhället
            och till arbete. Det är det som oroar mig, och det är det som
            jag vill ha rätsida på för att man ska kunna hjälpa människor
            tillbaka till samhället och till arbete med de medel som vi har.
          </note>
          <note>
            Beträffande denna samverkan behövs det faktiskt förarbetsrehabilitering.
            Och det ligger inte inom någons ansvarsområde. Här skvalpar denna
            stora grupp runt mellan psykiatrins, kommunens, försäkringskassans
            och AMS ansvarsområden.
          </note>
          <note>
            Bl.a. Peter Brusén kallar detta i Psykiatriutredningen för psykiatrireformens
            Svarte Petter-spel, och det kan jag verkligen instämma i. Det
            är ingens ansvar, och alltså betalar ingen. Och då spelar det
            ju ingen roll hur mycket man samverkar, eftersom ingen har rätt
            att betala för något som ligger utanför deras ansvarsområden.
          </note>
          <note>
            Samverkanspropositionen som statsrådet hänvisade till är inte
            tillämplig för att finansiera just Fontänhus och inte heller de
            andra alternativ som finns. Och om denna grupp ska få hjälp måste
            staten tillförsäkra de verksamheter som arbetar med denna förrehabilitering
            pengar. Detta kan alltså inte byggas genom samverkan mellan institutioner
            som inte har ansvar för detsamma, utan det måste vara stöd till
            de verksamheter som har just detta specifika kunnande och denna
            erfarenhet.
          </note>
          <note type="speaker">
            Anf. 129 Statsrådet INGELA THALÉN (s):
          </note>
          <note>
            Fru talman! Jag tror att vi är helt överens om utgångspunkterna,
            bl.a. när det gäller situationen för människor som hamnar i kläm.
            Och jag delar oron i
          </note>
          <note>
            Riksförsäkringsverkets analys, och jag tror att man har träffat
            väldigt rätt i sin beskrivning, vilket också är bakgrunden till
            att den också har överlämnats i sin helhet till Rehabiliteringsutredningen
            för att den genom sitt ansvar ska ta hand om detta och komma med
            konkreta förslag.
          </note>
          <note>
            Under tiden måste man också göra någonting.
          </note>
          <note>
            Min erfarenhet, som är hyggligt konkret när det gäller
          </note>
          <note>
            Fountain House-verksamheten, visar att det samarbete som man
            har haft åtminstone i de fall som jag har följt har varit väldigt
            gott genom Landstingets insatser men också genom frivilligorganisationerna
            och genom de resurser som man har fått via specialdestinerade
            övergångsbidrag som har funnits.
          </note>
          <note>
            Beträffande de som har förtidspension är riksdagens beslut om
            vilande förtidspension ett alldeles utmärkt exempel på att man
            med hjälp av t.ex. aktiviteter kan pröva och ge god tid. Jag hoppas,
            och det tror jag att också Gunnel Wallin gör, att man verkligen
            utnyttjar denna möjlighet att försöka föra människor tillbaka.
          </note>
          <note>
            När det gäller rätten till rehabilitering för personer som inte
            har sjukbidrag finns det ett ansvar t.ex. hos kommunerna för de
            människor som får annat ekonomiskt stöd, t.ex. socialbidrag. De
            har rätt till rehabilitering, men de har också rätt till stöd
            från kommunen.
          </note>
          <note>
            Jag är alltså övertygad om att när man pekar på möjligheterna,
            t.ex. samarbetet som man har med
          </note>
          <note>
            RSMH eller med Fountain House-verksamheten, och visar de goda
            exempel som finns har man också några konkreta nycklar och möjligheter
            att peka på och vidarebefordra som goda exempel till andra områden,
            för de finns, inte minst här i Stockholm och i Göteborg, och också
            det som Gunnel Wallin pekar på i sin interpellation.
          </note>
          <note type="speaker">
            Anf. 130 GUNNEL WALLIN (c):
          </note>
          <note>
            Fru talman! Visst är det kommunernas ansvar, men jag har ju under
            den tid som psykädeln har verkat att det är denna grupp av människor
            som trillar mellan stolarna. Kunnandet när det gäller psykiatrin
            är väldigt dåligt inom kommunerna. Statsrådet nämnde ju bristen
            inom psykiatrin i dess helhet. Och det påverkar också denna situation.
          </note>
          <note>
            Fountain House och liknande enheter har ju kunnat verka på grund
            av det statliga stöd som har funnits under den gångna tiden, men
            nu upphör det. Då tycker jag att det är synd om man ska kasta
            bort en så fin verksamhet och om inte den kan passa in i det mönster
            som finns mellan myndigheter. Det tycker jag är viktigt att ta
            upp.
          </note>
          <note>
            När det gäller den nationella handlingsplanen är det försvarsuppgörelsen
            som har gjort det möjligt att föra över dessa 8 miljarder till
            vård och omsorg
          </note>
          <note>
            2002-2004, och detta har Centerpartiet medverkat till. Den överenskommelsen
            inrymmer också mångfald och tillgänglighet. Jag tycker att psykiatri,
            mångfald och tillgänglighet stämmer väl in på just detta område.
          </note>
          <note>
            Vi kan se på vårt grannland Finland som också har haft bekymmer
            på detta område. Där har man tagit ett samlat ansvar för stödet
            till psykiskt funktionshindrade. Efter inventering har man där
            funnit t.ex. Fountain House-modellen med dess kvalitetssäkring,
            som jag tycker är en mycket viktig verksamhet, och använt sig
            av denna. Målet är att man ska ha en sådan verksamhet i varje
            sjukvårdsområde. Det tycker jag talar för detta, även om jag inte
            ser detta som allena saliggörande. Men jag tycker att det är en
            mycket viktig del som det gäller att ta vara på.
          </note>
          <note>
            Sedan finns det andra exempel som Gunnareds gård i Göteborg och
            Rosagården i Sala. Men det allra viktigaste för mig är att man
            får en verksamhet med kvalitet, som har tiden och som skapar trygghet
            för just denna grupp människor och där man ser hur självförtroendet
            växer fram bit för bit och har en bra effekt.
          </note>
          <note>
            Att hitta arbetsplatser som är lämpliga är jättesvårt. Men om
            man använder sig av förrehabilitering ser man att det finns möjligheter
            om man skapar just trygghet i närmiljön. För mig är det otroligt
            viktigt att man tar till vara detta för denna grupp människor
            som inte kan föra sin egen talan.
          </note>
          <note type="speaker">
            Anf. 131 Statsrådet INGELA THALÉN (s):
          </note>
          <note>
            Fru talman! Jag tror också att det är väldigt viktigt att man
            ser till att dessa enskilda personer får den tid som de behöver.
            Jag tror att det är många av oss som har erfarenheter av vänner,
            bekanta och människor som vi har mött som har hamnat i olika situationer
            då man har haft psykiska problem och där just tiden för återhämtning
            har varit helt avgörande för att få fotfäste i livet igen, oavsett
            om man kommer att leva med sin sjukdom resten av livet eller inte.
            Vi har därför helt samma uppfattning i denna fråga.
          </note>
          <note>
            När det gäller Finland måste jag säga att Finland av historiska
            skäl har helt andra erfarenheter av just denna typ av organisationsdrivna
            habiliteringsanläggningar, rehabiliteringsanläggningar och andra
            anläggningar. Men också vi har erfarenhet. Fountain House har
            ju fungerat väl under många år i Sverige. Och jag tycker att det
            är viktigt att man ute i kommunerna ser till att man stöder denna
            verksamhet, därför att den är ett gott komplement.
          </note>
          <note>
            Nu ska man ju veta när det gäller just det som
          </note>
          <note>
            Gunnel Wallin själv nämnde, nämligen att det finns en stark kvalitetssäkring
            och mycket speciella krav kopplade till Fountain House, att det
            kanske inte är alla som vill arbeta exakt på det viset. Då är
            det också viktigt att man anpassar och öppnar möjligheterna för
            olika former av samlingspunkter där arbetsorienterad verksamhet
            och annan form av stödverksamhet kan fungera på ett sätt som är
            lokalt anpassat.
          </note>
          <note>
            Jag är övertygad om att denna typ av verksamhet som finns med
            i Rehabiliteringsutredningens förslag och i den samverkansform
            som nu finns kommer att växa och att det också är knutet till
            att man ska skapa mer tid för individen för att han eller hon
            ska kunna komma tillbaka till ett arbete eller för att kunna komma
            tillbaka till ett vardagsliv som fungerar bra även om han eller
            hon inte kan ta ett arbete.
          </note>
          <note type="speaker">
            Anf. 132 GUNNEL WALLIN (c):
          </note>
          <note>
            Fru talman! Jag instämmer i det senaste, för det är jätteviktigt.
            Jag känner att vi inte står så långt från varandra men jag ser
            här ett viktigt komplement som vi inte får sjabbla bort med tanke
            på att de bidrag som i dag går att använda nu försvinner. Vi måste
            se till att de regler som finns går att tillämpa så att fontänhus
            och andra liknande verksamheter kan finnas även i fortsättningen.
          </note>
          <note>
            Det tar ju tid att bygga upp något nytt. Men här finns redan
            en organisationsmodell med ett internationellt perspektiv som
            man lätt kan ta till sig, och man kan utbilda nya.
          </note>
          <note>
            Jag har följt särskilt det lilla fontänhuset i Båstad.
          </note>
          <note>
            Vi var förvånade över att det gick att genomföra även på en liten
            ort. Alla har varit positiva och stöttat.
          </note>
          <note>
            De här verksamheterna drivs i stiftelseform. Det är nära till
            besluten, vilket också är viktigt. Dessutom finns det en kontinuitet
            när det gäller de personer som finns nära den här gruppen funktionshindrade.
          </note>
          <note>
            Jag ser alltså fram emot att de 8 miljarderna används så att
            de kommer den här gruppen till godo.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 1999/2000:146 om åtgärder för bättre
            folkhälsa
          </note>
          <note>
            Anf. 133 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Marie Engström har frågat mig dels vilka åtgärder
            regeringen är beredd att vidta för att förhindra att vi i en snar
            framtid står inför ett växande folkhälsoproblem, dvs. övervikt,
            dels vilka åtgärder regeringen är beredd att vidta för att öka
            betydelsen av ämnet idrott och hälsa i skolan.
          </note>
          <note>
            Jag delar Marie Engströms farhågor att övervikt kan bli ett av
            våra stora växande folkhälsoproblem.
          </note>
          <note>
            Problemet ökar i hela befolkningen, men mest oroväckande är kanske
            situationen just när det gäller barn och ungdomar. Regeringen
            har redan vidtagit ett flertal åtgärder för att begränsa problemets
            omfattning och vi planerar även ytterligare insatser.
          </note>
          <note>
            Överviktsproblem hänger ofta samman med människors livsstil och
            levnadsvanor. Kost och motion är centrala faktorer i sammanhanget.
          </note>
          <note>
            Flera utredningar har pekat på att befolkningen blir alltmer
            fysiskt inaktiv. Under våren överlämnade regeringen två propositioner
            till riksdagen som berörde frågan, dels en idrottspolitisk proposition,
            dels en ungdomspolitisk proposition. I båda lämnas förslag till
            hur intresset för fysisk aktivitet ska kunna öka.
          </note>
          <note>
            Regeringen har gett Folkhälsoinstitutet i uppdrag att planera
            och genomföra "Fysiskt aktivitetsår" år
          </note>
          <note>
            2001. Syftet är att lyfta upp frågan och medvetandegöra betydelsen
            av att röra på sig. Liknande satsningar, när man valt att lyfta
            upp och fokusera på en särskild fråga, har visat sig ge positiva
            resultat, som t.ex.
          </note>
          <note>
            "Allergiåret 1995".
          </note>
          <note>
            Människors matvanor beror på många olika faktorer, t.ex. intresse
            för mat och matlagning och kunskap om kostens betydelse för hälsan.
            Ett hinder för en sund kosthållning är bl.a. tiden. Många människor
            har inte tid att laga och äta nyttig och näringsriktig mat. I
          </note>
          <note>
            detta sammanhang vill jag nämna att Livsmedelsverket och Folkhälsoinstitutet
            har tagit fram en nationell handlingsplan för nutrition. Huvudmålet
            i handlingsplanen är att genom förbättrade mat- och motionsvanor
            befrämja hälsa samt förebygga sjuklighet och för tidig död i kostrelaterade
            sjukdomar samt att minska de sociala klyftorna med avseende på
            dessa sjukdomars förekomst. I handlingsplanen anges flera strukturella
            åtgärder för att skapa förutsättningar för att förbättra människors
            matvanor.
          </note>
          <note>
            För att öka kunskapen och kompetensen inom hälso- och sjukvården
            när det gäller både förebyggande och behandlande insatser för
            överviktiga har en överenskommelse nyligen träffats mellan staten
            och
          </note>
          <note>
            Landstingsförbundet. Överenskommelsen innebär att staten ska
            lämna bidrag till landstingen om 25 miljoner kronor för åren 2000
            och 2001 att användas till kompetenshöjande eller andra insatser
            som bedöms vara lämpliga inom överviktsområdet.
          </note>
          <note>
            Regeringen tillsatte år 1995 Nationella folkhälsokommittén som
            har i uppdrag att ta fram mål och strategier för hälsoutvecklingen.
            Kommittén kommer att presentera sitt slutbetänkande hösten 2000
            och jag utgår från att den kommer att lämna förslag till mål och
            strategier för hur man kan bromsa den negativa utvecklingen när
            det gäller övervikt.
          </note>
          <note>
            När det gäller Marie Engströms andra fråga är svaret att idrott
            och hälsa även i fortsättningen kommer att vara ett obligatoriskt
            ämne i den svenska skolan. Ända sedan läroplanen 1994 antogs har
            det förts diskussioner om ämnet idrott och hälsa i skolan.
          </note>
          <note>
            Den senaste diskussionen har handlat om en minskning av ämnet
            för de nationella gymnasieprogrammen. Omfattningen av det obligatoriska
            kärnämnet idrott och hälsa blir, fr.o.m. den 1 juli 2000, 100
          </note>
          <note>
            gymnasiepoäng på samtliga nationella program. Den kurs, idrott
            och hälsa B, som i dag ingår som karaktärsämneskurs på vissa studieinriktningar,
            ska erbjudas alla elever som ett individuellt val.
          </note>
          <note>
            Skolans möjlighet att erbjuda motion är trots allt inte det enda
            sättet. För att uppmuntra ungdomar till att röra på sig i större
            utsträckning måste idrottsrörelsen aktivt stödjas. Det är ett
            ansvar både för kommun och landsting och för staten att se till
            att vi har en aktiv idrottsrörelse. Regeringens särskilda satsning
            på utveckling och förnyelse av lokal idrottsverksamhet ger erfarenheter
            av föreningslivets samarbete med exempelvis skolorna som kan förmedlas
            vidare.
          </note>
          <note>
            Vid årsskiftet trädde förordningen om statsbidrag till idrottsverksamhet
            i kraft. Syftet med statsbidraget är bl.a. att ge stöd till verksamhet
            som bidrar till att utveckla barns och ungdomars intresse och
            benägenhet för motion och idrott samt deras möjligheter att själva
            ta ansvar för sitt idrottande. Sveriges Riksidrottsförbund prövar
            frågor om fördelning av statsbidrag till idrottsverksamhet i enlighet
            med vad regeringen bestämmer.
          </note>
          <note>
            Sverige arbetar dessutom aktivt inom EU för att förbättra folkhälsan
            inom unionen. Under det nuvarande året beräknas ett nytt ramprogram
            för folkhälsoarbetet inom EU antas. Programmet omfattar ett brett
            fält av olika frågor som har inverkan på hälsan.
          </note>
          <note>
            Sverige kommer att arbeta för att frågor som är relaterade till
            övervikt och fysisk aktivitet får hög prioritet inom EU:s folkhälsoarbete.
          </note>
          <note type="speaker">
            Anf. 134 MARIE ENGSTRÖM (v):
          </note>
          <note>
            Fru talman! Jag får tacka socialminister Lars
          </note>
          <note>
            Engqvist för det omfattande svaret.
          </note>
          <note>
            Innan jag går in på bakgrunden till att jag skrev interpellationen
            skulle jag vilja kommentera svaret från Lars Engqvist. Jag tycker
            att det ganska mycket är inriktat på problematiken kring övervikt.
            Men jag ville nog i min interpellation lite mer få fokus kring
            problemet att vi blir ett alltmer stillasittande folk, att vi
            inte rör oss tillräckligt mycket.
          </note>
          <note>
            Jag tror att frågan om människors vikt är väldigt känsloladdad.
            Frågan är komplex. Den får inte missförstås på något sätt. Vi
            lever ju i en värld där framför allt våra ungdomar, unga flickor,
            ska leva upp till ett visst ideal. Man får nog vara väldigt försiktig
            när de här frågorna diskuteras. Man ska ju inte tro att det handlar
            om att sätta upp typer av trådsmala ideal. Det viktiga är i stället
            att vi ökar människors vilja att röra på sig. Det är riktigt att
            det har betydelse för viktrelaterade sjukdomar men det har också
            betydelse för andra saker. Det är viktigt för rörelseorganen,
            för att skelettet utvecklas på rätt sätt hos våra ungdomar osv.
          </note>
          <note>
            Detta vill jag ha sagt.
          </note>
          <note>
            Vid den läkarstämma som hölls i Stockholm i december pekade man
            på de här problemen - att vi är ett stillasittande folk. Denna
            livsstilsfråga måste vi nog i mycket högre grad ha med i det politiska
            beslutsfattandet.
          </note>
          <note>
            Folkhälsokommittén t.ex. har tittat på dessa frågor. Man menar
            att folkhälsofrågorna måste få en större betydelse, att de på
            ett helt annat sätt måste gripa in i våra beslut och i våra beslutsunderlag.
            Vid jämförelser med det välfärdsbokslut som Joakim
          </note>
          <note>
            Palme kommit med - där finns ett antal variabler som gäller inkomstskillnader,
            arbetslöshet, regionala skillnader osv. - kan man utläsa att det
            finns en koppling mellan folkhälsa och, helt enkelt, klasskillnader,
            skillnader mellan de olika sociala och ekonomiska situationer
            som människor befinner sig i. Det är kanske viktigt att ta fasta
            på det.
          </note>
          <note>
            Innan vi diskuterar vidare skulle jag vilja fråga:
          </note>
          <note>
            Hur tror socialministern att vi på ett bättre sätt kan ta till
            oss den här kunskapen och få in den här typen av perspektiv i
            våra beslut? Hur kan vi alltså bättre få in ett folkhälsoperspektiv
            i de beslut som vi fattar här i riksdagen? Detta tror jag är ganska
            viktigt.
          </note>
          <note>
            I min interpellation tog jag också upp frågan om skolans betydelse,
            och jag beklagade att ämnet idrott och hälsa numera är ett individuellt
            val i gymnasieskolan på B-nivå. Det handlar ju inte om något motsatsförhållande
            till de två ämnen som man ville stoppa in i stället - psykologi
            och filosofi, två väldigt bra ämnen - men jag tycker ändå att
            det är tragiskt. Skolan har en unik möjlighet att få våra ungdomar
            att röra på sig.
          </note>
          <note>
            Vad tycker socialministern? Skulle vi inte kunna utnyttja skolan
            lite bättre än vad vi gör i dag?
          </note>
          <note>
            Anf. 135 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Det är alldeles riktigt som Marie Engström påpekar,
            att utgångspunkten i mitt svar var problemet med övervikt. Det
            beror helt enkelt på att interpellationen utgick från problemet
            med övervikt.
          </note>
          <note>
            Överviktsproblemet är växande. Det är lite förbluffande att utvecklingen
            under de senaste 15 åren visar att man inte entydigt kan säga
            att det är människor med sämre sociala och ekonomiska villkor
            som i större utsträckning drabbas av dessa problem. Så har man
            tolkat det hela i USA, att människor som lever i ekonomisk fattigdom
            också har svårt att klara levnadsvanor och aktiviteter som gör
            att man inte drabbas av övervikt.
          </note>
          <note>
            I Sverige visar det sig att den grupp som har drabbats av överviktsproblem
            mer än andra är faktiskt högutbildade i åldrarna 16-44 år. Man
            kan fundera mycket över vad det beror på. Möjligtvis kan det hänga
            ihop med någonting som är positivt, nämligen förändrade rökvanor.
            Det har skett en minskning av rökningen, vilket vi hälsar med
            glädje. Det i sin tur kan innebära att man har fått ett annat
            problem.
          </note>
          <note>
            Men jag tror - precis som Marie Engström - att det i allt väsentligt
            är en kulturfråga. Vi har gått in i en kultur där vi rör oss mindre
            och har tillgång till transporter som gör att vi i vår dagliga
            livsföring blir mindre rörliga. Detta håller på att bli ett allmänt
            folkhälosproblem.
          </note>
          <note>
            Då måste man diskutera vad man ska göra åt det.
          </note>
          <note>
            Skolan bör naturligtvis spela en roll. Det är viktigt att konstatera
            att idrott och hälsa nu blir ett obligatoriskt ämne i alla nationella
            program. Det innebär en ökning från 80 gymnasiepoäng till 100
            gymnasiepoäng.
          </note>
          <note>
            Men skolan kan inte vara den enda kraften. Här måste man också
            diskutera vilka andra rörelser -
          </note>
          <note>
            idrottsrörelsen och andra folkrörelser - som kan spela en roll
            och hur vi ska få i gång ett offentligt samtal kring folkhälsa.
          </note>
          <note>
            Det finns en klassisk konflikt mellan sjukvård och folkhälsoarbete.
            Man får inte driva folkhälosdiskussionen på det sättet att man
            på något sätt skuldbelägger människor som drabbas av sjukdom.
            Å andra sidan får inte rädslan för att inte skuldbelägga innebära
            att man inte vågar diskutera förebyggande hälsovård eller - ännu
            intressantare - det som vi kallar för friskvård.
          </note>
          <note>
            Vi från det offentliga samhället måste våga diskutera också hur
            man undviker sjukdomar och hur man utvecklar ett gott liv genom
            att se över sina kostvanor och levnadsvanor. Det är en viktig
            uppgift.
          </note>
          <note>
            Som ett led i detta arbete förbereder nu Folkhälsoinstitutet
            inför nästa år en kampanj för ökad aktivitet. Jag vet att den
            har utsatts för kritik. Man menar att det offentliga samhället
            och statliga myndigheter inte ska lägga sig i hur människor lever
            sina liv. Men det är svårt att nå ut med kunskaper om inte det
            offentliga samhället tar ett initiativ. Det är därför vällovligt,
            tycker jag, att riksdagen har ställt sig bakom planerna på ett
            fysiskt aktivitetsår.
          </note>
          <note type="speaker">
            Anf. 136 MARIE ENGSTRÖM (v):
          </note>
          <note>
            Fru talman! Jag tycker att vi har en bra samsyn här, jag och
            socialministern. Det håller på att bli en kulturfråga att man
            inte rör sig, att man är stillasittande, att barnen sitter framför
            dataspel och TV-
          </note>
          <note>
            apparater. Detta är ju ett stort problem. Vår generation är inte
            bättre. Kan vi ta bilen så tar vi ju den. Vi rör väldigt ogärna
            på oss.
          </note>
          <note>
            Jag talade om skolans helt unika ställning när det gällde ungdomar.
            De ungdomar som är intresserade av idrott söker sig ju själva
            till idrottsrörelsen. I de fallen behöver inte ens idrottsrörelsen
            söka upp ungdomarna. Men skolan har en unik möjlighet att hitta
            alla de som inte rör sig. Det är i den åldern som problemet grundläggs.
          </note>
          <note>
            Sedan håller jag med socialministern om att det inte alls är
            fråga om att skuldbelägga människor, varför de har fått den ena
            eller andra sjukdomen, om de har rökt eller om de har rört sig
            för lite. Men det är viktigt att samhället för ut den kunskap
            och forskning som finns kring dessa frågor och framför allt de
            samband som finns. Där behöver man inte känna något slags storebror-ser-dig-perspektiv.
          </note>
          <note>
            Det är bra med kampanjen Sätt Sverige i rörelse
          </note>
          <note>
            2001. Om inte annat för det upp frågan till diskussion. Vare
            sig man tycker att det är bra eller dåligt så kommer det i alla
            fall att diskuteras. På det sättet blir frågorna mer kända.
          </note>
          <note>
            Vad Folkhälsoinstitutet nu vill ha är något slags nationell samling.
            Man vill att hela samhället ska delta, skolor, arbetsplatser och
            i vardagen över huvud taget. Då vill jag ställa den här frågan
            till socialministern: Detta är ju en arbetsplats. Vad ska vi här
            i riksdagen göra? Vad ska ni i Regeringskansliet göra?
          </note>
          <note>
            Vi kommer också att omfattas av den här rörelsen nästa år. För
            att det inte ska bli ett ovanifrånperspektiv kanske jag och socialministern
            skulle föregå med gott exempel och hitta på att göra någonting,
            en joggningsrunda eller vad det nu kan vara.
          </note>
          <note>
            Anf. 137 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Man kan ju motionera mera i riksdagen, inte bara
            skriftligt utan man kan kanske också röra sig mera.
          </note>
          <note>
            Det är en ganska rolig tanke att vi borde föregå med gott exempel
            och att Regeringskansliet likaväl som riksdagen borde fundera
            över hur vi ska aktivera oss mera. Vi befinner oss just i en sådan
            miljö där det är lätt att förflytta sig korta sträckor, sammanträda
            mycket och kanske slarva med kosten. Jag ska gärna anta den utmaningen
            och se vad vi från regeringen skulle kunna göra. Sedan hoppas
            jag att den talman som lyssnar till den här debatten funderar
            över vilka initiativ som talmannen skulle kunna ta.
          </note>
          <note>
            Det finns en aspekt som uppmärksammas alldeles för lite i debatten
            om folkhälsan - och jag är alldeles övertygad om att vi är överens
            om detta - och det är klassperspektivet. Dessbättre tycks Folkhälsokommittén
            ha anlagt ett sådant perspektiv när det gäller folkhälsa. Vi har
            bortsett från detta. I tider med andra ekonomiska problem, problem
            med sjukvården, tillgänglighetsproblem, personalproblem och annat
            har vi egentligen bara uppmärksammat någon sorts allmänna tillgänglighetsproblem
            och allmänna personalproblem i sjukvården.
          </note>
          <note>
            Men alltmer pekar på att det finns ett klassperspektiv när det
            gäller folkhälsa. Dödligheten i vissa sjukdomar är inte jämnt
            fördelad. Detta är någonting att uppmärksamma. Då förstår man
            att folkhälsoarbetet handlar om alltifrån hur det ser ut på arbetsplatserna
            - det gäller inte bara den fysiska arbetsmiljön utan också den
            psykiska - hur det ser ut i våra bostadsområden och vilka villkor
            som vi lever under.
          </note>
          <note>
            När vi vidgar diskussionen från sjukvård och hälsovård över till
            friskvård är det viktigt att lägga in ett socialt perspektiv.
            Tillvaron är faktiskt väldigt olika.
          </note>
          <note>
            Ett aktivt arbete på detta området måste ha som utgångspunkt
            att man börjar med problemen där de är som störst. När vi ska
            göra en uppföljning av Folkhälsokommitténs arbete någon gång nästa
            år är jag alldeles övertygad om att vi får anstränga oss för se
            till att det får detta sociala perspektiv.
          </note>
          <note>
            Jag har inte några egentliga synpunkter på vad skolan kan göra
            mer. Jag hoppas att Marie Engström ställer en fråga till skolministern
            om detta. Jag har försökt att påpeka att även om skolan engagerar
            sig handlar det om som så mycket mer. Det handlar om hela den
            sociala miljön, ett aktivt föreningsliv, ett aktivt kulturliv,
            osv.
          </note>
          <note>
            Vi har en erfarenhet av att unga människor som är aktiva i någon
            förening gärna också blir aktiva i flera föreningar och på flera
            sätt. Det gäller att unga människor bestämmer sig för att göra
            någonting annat än att passivt titta på TV eller passivt ta del
            av det nya mediesamhället. Bestämmer man sig för att vara aktiv
            på någon punkt leder det mycket snabbt till att man blir aktiv
            också på andra punkter.
          </note>
          <note>
            Det handlar inte bara om idrotts- och hälsolektioner. Det handlar
            om att uppmana unga elever att ta en aktiv del i sin egen vardag.
          </note>
          <note type="speaker">
            Anf. 138 MARIE ENGSTRÖM (v):
          </note>
          <note>
            Fru talman! Det var mycket bra att Lars Engqvist i svaret hela
            tiden tog med det sociala perspektivet i folkhälsoarbetet. Det
            känner jag mig väldigt nöjd med. Beträffande skolan får den diskussionen
            fortsätta. Det kanske är helt riktigt att man ska ta den med skolministern.
          </note>
          <note>
            Jag vill inte fortsätta den här debatten. Jag känner mig ganska
            nöjd med svaren. Det allra roligaste var att socialministern antog
            min utmaning. Vi kanske ska resonera vidare om vad vi egentligen
            ska göra.
          </note>
          <note>
            Tack så mycket.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 1999/2000:157 om socialbidragen
          </note>
          <note>
            Anf. 139 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Birgitta Carlsson har ställt ett antal frågor till
            statsrådet Ingela Thalén som rör åtgärder för att minska socialbidragsberoendet.
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Som en följd av den ekonomiska krisen under 90-
          </note>
          <note>
            talet har socialbidraget blivit ett långvarigt försörjningsstöd
            i stället för vad det är avsett för, dvs. ett tillfälligt skyddsnät
            vid akuta försörjningskriser. Det finns flera skäl till denna
            utveckling. Huvudskälet är den kraftigt ökade arbetslösheten under
            1990-talet.
          </note>
          <note>
            Unga människor och flyktingar fick då särskilt svårt att etablera
            sig på arbetsmarknaden. Detta faktum gjorde också att de inte
            fick ersättning från de försäkringar som byggts till skydd för
            den enskilde vid arbetslöshet eller sjukdom.
          </note>
          <note>
            Den negativa utvecklingen har nu vänt, och jag är glad över att
            vi nu kan notera att antalet hushåll med socialbidrag stadigt
            sjunker sedan år 1997. Arbetsmarknaden har förbättrats och unga
            människor med förhållandevis goda förutsättningar har fått arbete
            och är inte längre i behov av socialbidrag. Kommunernas möjlighet
            att erbjuda deltagande i kompetenshöjande åtgärder genom den s.k.
            utvecklingsgarantin har också underlättat möjligheterna för unga
            att få arbete.
          </note>
          <note>
            Sedan den akuta ekonomiska krisen övervunnits har regeringen
            och riksdagen genomfört förändringar i välfärdssystemet som förbättrat
            försörjningssituationen för utsatta hushåll. Det handlar bl.a.
            om höjda barnbidrag och högre ersättningsnivåer i arbetslöshetsersättningen.
          </note>
          <note>
            Vad som är mycket oroande är att vi i dag inte kan se någon tydlig
            minskning av det långvariga socialbidragsberoendet, trots att
            kostnaderna för socialbidrag minskar kraftigt. Det långvariga
            bidragstagandet är särskilt allvarligt då det skapar ohälsa och
            innebär risk för passivisering. Därför anser jag att det långvariga
            socialbidragstagandet måste brytas. För att uppnå detta anser
            jag att det krävs många olika åtgärder. Det viktigaste just nu
            är att åtgärder vidtas för att öka möjligheterna till arbete för
            personer som av olika skäl har svårt att få arbete trots att arbetslösheten
            sjunker.
          </note>
          <note>
            Precis som Birgitta Carlsson nämner är det viktigt med förbättrad
            samverkan mellan olika myndigheter för att hitta individuellt
            anpassade lösningar. De allra flesta kommuner har redan ett utvecklat
            samarbete med arbetsförmedlingen, men detta samarbete behöver
            utökas. Många kommuner satsar även i egen regi på olika former
            av projekt såsom arbetssökarkurser, kompetenshöjande insatser,
            praktik m.m.
          </note>
          <note>
            Förslag i syfte att reducera socialbidragsberoendet har lämnats
            av en arbetsgrupp inom Regeringskansliet och av Socialtjänstutredningen.
            De båda utredningarnas betänkanden remissbehandlas för närvarande,
            och regeringen avser att återkomma med förslag till åtgärder.
          </note>
          <note>
            Det är också mycket viktigt att komma till rätta med det faktum
            att alltfler barn lever i familjer som är beroende av socialbidrag
            för sin försörjning. Långvarigt socialbidragstagande är vanligast
            bland barnfamiljer med utrikesfödda föräldrar, framför allt de
            som varit kort tid i Sverige. Därför är det av största vikt att
            nyanlända flyktingar i större utsträckning än i dag får introduktionsersättning
            i stället för socialbidrag och en bättre introduktion i det svenska
            samhället, t.ex.
          </note>
          <note>
            genom ökade inslag av arbetsplatspraktik. Men även andra åtgärder
            måste övervägas. En förbättrad integration av invandrarna i det
            svenska samhället är av stor betydelse. Vi måste t.ex. bli bättre
            på att ta till vara den kompetens personer med utländsk bakgrund
            kan ha.
          </note>
          <note>
            Birgitta Carlsson tar även upp de ekonomiska svårigheter som
            unga föräldrar lever under som inte kvalificerat sig för annat
            än garantinivån i föräldrapenningen. Dessa familjer utgör en liten
            men utsatt grupp med högt socialbidragstagande.
          </note>
          <note>
            Målet för föräldraförsäkringen är att stödja båda föräldrarnas
            möjligheter att kombinera föräldraskap med förvärvsarbete. För
            föräldrar som saknar inkomst eller har en mycket låg inkomst finns
            en garantinivå för föräldrapenning som motsvarar 60 kr per dag.
          </note>
          <note>
            Förbättringar av det ekonomiska stödet har hittills prioriterats
            på andra sätt inom regeringen än genom förändring i föräldraförsäkringen.
            Vid årsskiftet höjdes barnbidraget med 100 kr till 850 kr per
            månad och flerbarnstilläggen höjdes i motsvarande mån.
          </note>
          <note>
            Barnbidragshöjningarna är prioriterade och genomförs innan andra
            förbättringar av det familjeekonomiska stödet kan genomföras.
            Det finns anledning att se över både taket och golvet inom socialförsäkringssystemet,
            när det kan ske måste avgöras av de ekonomiska ramarna.
          </note>
          <note>
            Avslutningsvis vill jag hävda att den viktigaste socialpolitiska
            målsättningen är att människor ska kunna försörja sig själva genom
            arbete. Ökad sysselsättning är därför en grundförutsättning för
            en vidareutveckling av den svenska välfärden.
          </note>
          <note type="speaker">
            Anf. 140 BIRGITTA CARLSSON (c):
          </note>
          <note>
            Fru talman! Allra först vill jag tacka socialminister Lars Engqvist
            för svaret. I stora delar tycker jag likadant som socialministern
            i det svar jag fått. Självklart ska ambitionen vara att varenda
            människa ska kunna försörja sig genom att själv ha ett arbete.
            Men vi vet att det inte ser ut på det sättet. Att för de människor
            som inte har ett arbete skapa en trygghet som omfattar även de
            mest utsatta måste vara ett av detta decenniums största uppgifter.
          </note>
          <note>
            Socialbidraget ska vara samhällets yttersta skyddsnät för dem
            som är i behov av stöd vid tillfälliga ekonomiska problem. Vi
            vet att det under 90-talet för alltfler har blivit ett försörjningsstöd
            inte bara under några månader utan för flera år. Den rapport som
            Socialstyrelsen har tagit fram visar att åren
          </note>
          <note>
            1991-1996 ökade antalet långvariga bidragstagare med nästan 160
            000 personer.
          </note>
          <note>
            Socialbidraget är billigt i förhållande till andra välfärdssystem,
            men det är kränkande för den individ som ständigt ska granskas.
            Både den egna personen och alla ekonomiska förhållanden som man
            lever under granskas. Det är stressande och upplevs av många som
            oerhört svårt och besvärligt. Det leder också till en ojämlik
            hälsa. Medellivslängden är åtta år mindre hos dem som har socialbidrag.
          </note>
          <note>
            Det framgår också av Socialstyrelsens rapport att många av dem
            som är långvarigt beroende av socialbidrag inte kommer in på arbetsmarknaden
            trots att konjunkturen vänder och att ca 130 000 personer har
            haft socialbidrag i mer än fyra år. Det är riktigt som socialministern
            nämner att det är väldigt många invandrarfamiljer som finns bland
            dessa personer. Det är inte bara invandrarfamiljer med barn, utan
            det är även lite äldre invandrare som finns i den gruppen.
          </note>
          <note>
            Där delar jag socialministerns åsikt att det är viktigt att invandrare
            i större utsträckning än i dag får introduktionsersättning i stället
            för socialbidrag och en bättre introduktion i det svenska samhället
            t.ex.
          </note>
          <note>
            genom ökad arbetsplatspraktik. Det låter väldigt bra.
          </note>
          <note>
            Där hoppas jag verkligen att vi skulle kunna komma längre för
            att förbättra situationen för den gruppen av människor. En förbättrad
            integration av invandrare i det svenska samhället har en stor
            betydelse. Det är viktigt att vi tar till vara den kompetens som
            de nya svenskarna har. Det har vi varit dåliga på i Sverige.
          </note>
          <note>
            Situationen måste också förbättras för de personer som inte har
            kommit in i systemen och har a-kassa.
          </note>
          <note>
            Vid en eventuell graviditet får den som är hemma inte mer än
            60 kr om dagen. Nu har ju Centerpartiet föreslagit en höjd garantinivå
            för en bättre grundtrygghet.
          </note>
          <note>
            Med det förvärvsmönster som vi har i dag, där många väljer att
            starta eget företag eller ha tillfällig anställning eller projektanställning,
            leder det här stelbenta regelverket till stor osäkerhet för många
            föräldrar. Det nya samhällets styrka är att nya lösningar växer
            fram och att människor väljer olika sätt att leva. Då måste vi
            också ha en större flexibilitet i systemen så att man ser till
            helheten i stället för att hela tiden stirra sig blind på att
            den ersättning man kan få vid föräldraledighet måste vara relaterad
            till en inkomst. Därför tycker vi att det är oerhört viktigt att
            grundnivån höjs för att garantera en högre standard för de föräldrar
            som inte ha haft möjlighet att försäkra sig enligt kraven för
            att få en inkomstbaserad föräldrapenning.
          </note>
          <note>
            Anf. 141 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Det är alldeles sant att när nu arbetsmarknaden vänder,
            antalet nya jobb blir fler och arbetslösheten minskar blir också
            kostnaderna för socialbidragen lägre. Men de som varit arbetslösa
            under lång tid och antingen fått a-kassa eller socialbidrag tycks
            inte komma in på arbetsmarknaden, i alla fall inte hittills.
          </note>
          <note>
            Det viktigaste som måste ske nu är att man vänder sig mot arbetsmarknaden
            och funderar på hur man ska öppna arbetsmarknaden för människor
            som varit arbetslösa under en längre tid. Hur ser vi till så att
            dessa människor blir beredda att ta ett arbete?
          </note>
          <note>
            Det viktigaste som kan ske nu är ett bättre samarbete mellan
            kommunerna, arbetsförmedlingarna och gärna också hälso- och sjukvården
            såsom sker i de sju
          </note>
          <note>
            SOCSAM-försök som nu genomförs. Erfarenheterna visar att om man
            samarbetar bättre mellan socialtjänsten och arbetsförmedlingarna
            har man lättare att anvisa platser och hjälpa människor att komma
            ut på arbetsmarknaden.
          </note>
          <note>
            Vi behöver också rasera fördomarna i svenskt näringsliv och för
            övrigt också i den offentliga verksamheten. Häromkvällen visades
            ett dokumentärprogram på TV som handlade om hur människor med
            utländsk härkomst bemöttes på den svenska arbetsmarknaden. Det
            var ganska skakande. Det räckte med att man hade ett utländsk
            namn för att man inte skulle få jobbet. Hade man dessutom ett
            utseende som inte betraktas som typiskt svenskt mötte man också
            en stor tveksamhet hos de arbetsgivare som skulle rekrytera arbetskraft.
          </note>
          <note>
            Jag tror att det är otroligt viktigt att vi vänder oss mot arbetsgivarna
            och för en dialog med dem. De kommer att behöva arbetskraft i
            en växande ekonomi.
          </note>
          <note>
            Det gäller att övertyga dem om att de ska delta i att rekrytera
            de människor som i dag är arbetslösa, och framför allt dem som
            varit arbetslösa under en längre tid.
          </note>
          <note>
            Jag tror att det finns möjligheter att bryta arbetslösheten genom
            att se till så att kopplingen mellan socialbidragstagande under
            en längre tid och arbetsmarknaden blir bättre. För det krävs mer
            samarbete.
          </note>
          <note>
            Jag är inte alldeles säker på att den viktigaste uppgiften just
            nu är att höja grundbidraget i föräldraförsäkringen. Vi har ett
            annat problem när det gäller våra försäkringssystem. Det är att
            väldigt många människor i dag inte får den ersättning som man
            har förväntat sig från försäkringen. Därmed känner de en otrygghet.
            Det är ganska viktigt att veta att när man får barn ska föräldrarna
            kunna stanna hemma med ekonomisk trygghet. Om vi vill se till
            att unga människor med glädje skaffar sig barn - och det är ett
            annat problem som vi kan diskutera en annan gång - kan det vara
            viktigt att vi får en föräldraförsäkring som fungerar och som
            ger en hygglig ersättning i förhållande till den inkomst man har.
          </note>
          <note>
            Vi har många problem att diskutera när det gäller föräldraförsäkringen.
            Jag skulle nog prioritera att förbättra föräldraförsäkringen på
            den punkten, om vi hade pengar att tillgå. Men jag kan hålla med
            om att vi också på sikt måste höja grundersättningen.
          </note>
          <note type="speaker">
            Anf. 142 BIRGITTA CARLSSON (c):
          </note>
          <note>
            Fru talman! Jag delar helt uppfattningen att det är viktigt att
            vi tar till vara den resurs som våra invandrare är. Det nämnde
            jag ju i mitt förra inlägg. Det är besvärande när man ser sådana
            program som lyfter fram hur invandrare behandlas i Sverige i dag.
            Där har vi fortfarande mycket kvar att göra för att nå en bättre
            harmonisering. Vi har åtskilliga uppgifter att ta tag i för att
            nå längre och få en större acceptans för de nya svenskarna.
          </note>
          <note>
            Sedan gällde det detta med ersättning vid föräldraledighet. Jag
            tycker inte att det känns riktigt bra.
          </note>
          <note>
            Det kan handla om en ung människa som har skaffat sig en utbildning.
            Jag har exempel i min egen familj.
          </note>
          <note>
            Vi har en dotter som har lyckats att skaffa sig ett förvärvsarbete
            med en hygglig inkomst. Hon ligger väldigt högt i förhållande
            till den som är doktorand och har en otroligt låg inkomst. Jag
            tycker att det finns en orättvisa i detta. Det finns ju de som
            går direkt från studier och får barn. De hamnar då på en nivå
            med 60 kr om dagen. Den som bor i huset intill får kanske uppemot
            600 kr om dagen. Det är en så stor skillnad att det känns väldigt
            orättvist.
          </note>
          <note>
            Jag skulle verkligen önska att regeringen kommer tillbaka med
            ett förslag till förbättring för den som ligger på den låga nivån,
            och det ganska snart. Man klarar inte av att leva på den ersättningen
            som man får om man kommer direkt från studier. Det blir ju inte
            mer än 1 800 kr i månaden. Det är inte rimligt.
          </note>
          <note>
            Anf. 143 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Föräldraförsäkringens själva idé är ju att den ska
            ge en möjlighet att stanna hemma från jobbet under en längre tid
            och få en rimlig ersättning i förhållande till den lön man har.
            Har man inte kommit in på arbetsmarknaden och inte börjat en yrkeskarriär
            - man kanske precis är färdig med sin utbildning eller håller
            på med sin utbildning och inte har någon lön - kan det kännas
            orättvist att man får 60 kr jämfört med den som i stället har
            600 kr. Men själva idén är ju att man ska skapa en garanti för
            att unga föräldrar som vill stanna hemma med sina barn ska kunna
            göra det och känna en ekonomisk trygghet.
          </note>
          <note>
            Jag tänker stanna upp vid en sak som Birgitta
          </note>
          <note>
            Carlsson sade, eftersom den är betydelsefull. Vi har samma uppfattning.
            Socialbidrag är kränkande, eftersom man som individ måste vända
            sig till någon och begära stöd. Man får acceptera att man får
            sitt eget liv granskat. Man får en prövning av en handläggare
            i socialtjänsten innan man får ett beslut. Det är viktigt att
            påpeka det. I den offentliga debatten tycks det nu finnas en föreställning
            om att människor älskar att leva på socialbidrag och att själva
            problemet skulle vara att vi har socialbidrag. Något av den offentliga
            debattens verkliga paradox är att det finns människor, dock inte
            Birgitta Carlsson vill jag påpeka, som tror att folk är arbetslösa
            för att vi har socialbidrag.
          </note>
          <note>
            Jag menar att vi har socialbidrag beroende på att människor är
            arbetslösa. Problemen handlar om att ge människor jobb och en
            chans på arbetsmarknaden. Vi skulle inte lösa några problem om
            vi bara avskaffade socialbidragen och säger att det löser sig
            självt. Då skulle vi få en ännu större kränkning och en ännu större
            fattigdom. Vi måste lösa socialbidragsberoende genom att se till
            så att arbetsmarknaden öppnas och hjälpa människor att komma in
            på arbetsmarknaden.
          </note>
          <note>
            De allra flesta vill faktiskt inte leva på socialbidrag helt
            enkelt därför att det är kränkande.
          </note>
          <note type="speaker">
            Anf. 144 BIRGITTA CARLSSON (c):
          </note>
          <note>
            Fru talman! Jag delar helt Lars Engqvists uppfattning att de
            allra flesta människor verkligen vill ha ett arbete. Det är det
            viktigaste som jag ser det också.
          </note>
          <note>
            Det är väldigt bra att kommunerna samverkar, men jag tror att
            det behöver tryckas på än mer. Det är också viktigt att de SOCSAM-försök
            som vi har permanentas så att det blir möjligt för fler kommunerna
            att ha den typen av samarbete och samverkan mellan olika aktörer.
            Vi var ute på ett studiebesök i en sådan verksamhet för några
            veckor sedan, och jag har varit ute tidigare också i mitt län,
            i Grästorp. Där hade man ett FINSAM-försök. Allt visar på att
            fler kommuner måste få möjlighet att starta upp den här typen
            av försöksverksamhet som man har bedrivit under några års tid.
          </note>
          <note>
            Därför vill vi i Centerpartiet verkligen trycka på att regeringen
            kommer med förslag till riksdagen ganska snart om att vi kan utöka
            detta och se till att det blir möjligt för alla kommuner att få
            bedriva den här typen av samverkan. Jag tror att det finns stora
            möjligheter att också göra besparingar genom detta.
          </note>
          <note>
            Men framför allt måste vi se till att fler människor kommer i
            åtgärder som lyfter och hjälper dem att få en egen försörjning.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 1999/2000:165 om medicinkostnader
          </note>
          <note>
            Anf. 145 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Chatrine Pålsson har frågat mig om regeringen avser
            att vidta åtgärder så att den enskilde vet vilka kostnader man
            kan drabbas av om man blir sjuk samt om regeringen avser att vidta
            åtgärder för att det ska bringas rättvisa mellan olika patientgrupper.
            Vidare har hon frågat hur arbetet gått med individuella vårdprogram
            för andra patientgrupper än diabetiker.
          </note>
          <note>
            Högkostnadsskyddet för läkemedel begränsar patientens samlade
            läkemedelsutgifter under ett år till
          </note>
          <note>
            1 800 kr. Skyddet bygger på att den enskilde patienten får sin
            totala läkemedelskostnad under en tolvmånadersperiod stegvis reducerad
            enligt en trappstegsmodell beroende på hur stor kostnaden är.
            Högkostnadsskyddet för sjukvård som landstinget tillhandahåller
            innebär att kostnaderna för öppen hälso- och sjukvård under ett
            år inte ska kosta patienten mer än
          </note>
          <note>
            900 kr. Sammantaget innebär detta att alla människor med behov
            av sjukvård och behandling i form av läkemedel i förväg vet att
            de inte behöver betala mer än 2 700 kr under ett år.
          </note>
          <note>
            Regeringen har tillkallat en särskild utredare med uppgift att
            göra en översyn av den nuvarande läkemedelsförmånen. Syftet med
            utredningen är främst att komma till rätta med brister i systemet
            och att få kontroll över kostnadsutvecklingen. Självklart är det
            också viktigt att systemet är enkelt att förstå och skapar rättvisa
            mellan medborgarna. I utredarens uppdrag ingår bl.a. också att
            beskriva för- och nackdelar med att ha separata högkostnadsskydd
            för läkemedel och för sjukvård. Här bör även konsekvenser för
            den enskilde uppmärksammas. En slutlig redogörelse av uppdraget
            ska lämnas senast den
          </note>
          <note>
            30 september i år.
          </note>
          <note>
            När det gäller kostnader för andra avgifter och utgifter som
            kan drabba t.ex. kroniskt sjuka vill jag i sammanhanget också
            nämna att Boende- och avgiftsutredningen haft regeringens uppdrag
            att bl.a. kartlägga avgifterna inom äldre- och handikappomsorgen.
          </note>
          <note>
            Utredningen har till regeringen avlämnat sitt betänkande Bo tryggt
            - Betala rätt. Den särskilde utredaren föreslår bl.a. att en högsta
            avgift som får debiteras för vård och omsorg läggs fast av riksdagen.
            Förslaget har remissbehandlats och bereds för närvarande inom
            Regeringskansliet.
          </note>
          <note>
            För att stärka patientens möjligheter att få likvärdig, kunskapsbaserad
            vård är nationella riktlinjer för god medicinsk praxis under utveckling
            vid Socialstyrelsen. Syftet är att patientgrupper med svåra kroniska
            sjukdomar, som om de inte behandlas leder till varaktig invaliditet
            eller för tidig död, ska garanteras en fastställd vårdstandard.
            De första nationella riktlinjerna gavs ut 1996 och handlade om
            utredning, behandling och uppföljning av personer med diabetes.
            Riktlinjerna har reviderats under år 1999. Enligt de s.k.
          </note>
          <note>
            Dagmaröverenskommelserna mellan staten och landstingen ska de
            nationella riktlinjerna utgöra underlag för lokala eller regionala
            vårdprogram samt individuella överenskommelser.
          </note>
          <note>
            Vårdprogram är således en lokal anpassning av nationella riktlinjer
            där hänsyn tas till vårdgivarens resursmässiga och organisatoriska
            förutsättningar att uppfylla en viss vårdstandard. Det lokala
            vårdprogrammet är grunden för hur den aktuella sjukdomen ska behandlas
            och hur vården ska organiseras. Vårdprogram ska också ligga till
            grund för individuella överenskommelser mellan enskilda patienter
            och deras läkare. Målsättningen med dessa är att öka patientens
            möjligheter att medverka i behandlingen.
          </note>
          <note>
            Med ökade möjligheter att agera aktivt förväntas patientens position
            stärkas.
          </note>
          <note>
            Arbetet med att ta fram nationella riktlinjer fortskrider. Under
            förra året gav Socialstyrelsen ut riktlinjer för behandling av
            patienter med kranskärlsjukdomar. Under året beräknas dessutom
            riktlinjer för behandling av stroke och reumatid artrit kunna
            färdigställas. Senare planeras riktlinjer för bl.a. cancer, höftfraktur,
            vissa psykiatriska sjukdomar samt astma.
          </note>
          <note>
            Det är sjukvårdshuvudmännen som har ansvar för att planera och
            organisera vården så att medborgarna kan erbjudas en god vård.
            Det ankommer också på huvudmännen att se till att vårdprogram
            och individuella överenskommelser kommer till stånd utifrån de
            nationella riktlinjer som Socialstyrelsen utarbetar. Jag utgår
            från att ett sådant arbete pågår ute i landstingen.
          </note>
          <note type="speaker">
            Anf. 146 CHATRINE PÅLSSON (kd):
          </note>
          <note>
            Fru talman! Först vill jag tacka Lars Engqvist för ett bra svar.
            Det är ett väl genomarbetat förslag, som jag förstår att socialministern
            har tagit mycket tid på sig för att gräva upp. Jag tycker också
            att det finns anledning att säga att vi i stort sett är överens
            om en del av mina frågeställningar.
          </note>
          <note>
            Min utgångspunkt är faktiskt inte i första hand jag själv, om
            jag skulle drabbas av sjukdom. Den är i stället de äldre. Många
            är sjukskrivna och arbetslösa och har redan en låg inkomst. För
            de människorna är varenda hundralapp ganska mycket, speciellt
            när man kommer i ett akut läge och kanske inte kan planera.
          </note>
          <note>
            Socialministern vet lika väl som jag att när man blir sjuk kan
            man också drabbas av att behöva ett hjälpmedel som kostar. Sjukresor
            kostar. En del landsting har satt ett tak på sjukresor, men de
            flesta har det inte.
          </note>
          <note>
            Tandvård kanske man också drabbas av i samband med en sjukdom.
          </note>
          <note>
            Alla de här sakerna kan man faktiskt drabbas av nästan samtidigt
            eller kanske under en eller två månader. Och det är då de totala
            kostnaderna blir tunga.
          </note>
          <note>
            Vi har från kristdemokraternas håll länge tagit upp frågan om
            att den enskilda människan enbart är intresserad av vilka kostnader
            man kan drabbas av, inte av varför. Det är därför det är bra att
            se det ur ett helhetsperspektiv.
          </note>
          <note>
            Jag hörde socialministern och Marie Engström för en stund sedan
            prata om folkhälsofrågor. Jag har också undrat varför inte även
            förebyggande åtgärder
          </note>
          <note>
            - hälsokontroller som mammografi, gynkontroller och sådant -
            kan ingå i ett högkostnadsskydd. Men det är en annan fråga. Det
            måste ju vara rätt satsat.
          </note>
          <note>
            På många håll arbetar man nu med de här sakerna, och det är jag
            väldigt glad för. Men jag skulle vilja se att man tar ett ännu
            bredare grepp.
          </note>
          <note>
            När man en gång delade upp de här kostnaderna -
          </note>
          <note>
            för läkarbesök 900 kr och för medicinkostnader 1 800
          </note>
          <note>
            kr - kan jag tycka att man såg det ganska fyrkantigt.
          </note>
          <note>
            Det beror ju på vilken sjukdom jag har om jag behöver gå till
            doktorn ofta eller om det kanske är mediciner jag behöver ofta.
            Själv tror jag att för den enskilda människan kanske det är bättre
            att ha ett enda högkostnadsskydd för de här sakerna. Men vi får
            se vad man kommer vidare med.
          </note>
          <note>
            Sedan är jag väldigt glad för att man också tittar över kostnadsutvecklingen.
            Medicinkostnaderna har ju skjutit i höjden. Samtidigt som det
            kan bli alldeles oerhört höga kostnader vet vi också att många
            nya mediciner faktiskt har hjälpt många människor till ett bättre
            liv, och även om man inte kan bota så kan man lindra. Framför
            allt ska man titta på vilka mediciner som ska subventioneras och
            vilka som inte ska det.
          </note>
          <note>
            Det tror jag också är utredarens uppgift att se till.
          </note>
          <note>
            Jag vill ändå fråga socialministern om helhetsbilden. Har Lars
            Engqvist någon ambition att vidga det här ytterligare? Jag vet
            att det finns problem eftersom det är olika huvudmän. Men på något
            sätt kanske man kan ta ett större helhetsgrepp för att mer komma
            till rätta med den här problematiken, speciellt för de människor
            som har de allra största vårdbehoven och kanske de lägsta inkomsterna.
          </note>
          <note>
            Anf. 147 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Det system vi har i Sverige, och för övrigt i de
            flesta europeiska länder, innebär att vi har bestämt oss för vilka
            områden vi gemensamt ska bidra till finansieringen av.
          </note>
          <note>
            För vårt vidkommande handlar det om att vi har infört ett faktiskt
            tak när det gäller sjukvård. Vi har också infört ett faktiskt
            tak när det gäller receptbelagda mediciner, dvs. de mediciner
            som läkarna skriver ut för att lindra eller bota sjukdomar.
          </note>
          <note>
            Det är alldeles sant som Chatrine Pålsson säger att när man drabbas
            av sjukdom får man också många andra kostnader. Jag tror emellertid
            att det är svårt att upprätta ett system som skulle täcka alla
            dessa kostnader därför att det är svårt att uppskatta dem. Oavsett
            vilken modell vi väljer - om vi väljer att ha en försäkring i
            offentlig regi, en skattefinansierad försäkring eller om vi skulle
            kunna tänka oss ett helt annat försäkringssystem - kommer alltid
            problemet med vad det är försäkringen ska täcka.
          </note>
          <note>
            Jag tror alltså att det är svårt att genomföra det som Chatrine
            Pålsson hoppas på, nämligen att vi skulle kunna ha en redovisning
            av alla kostnader man får om man drabbas av en speciell sjukdom
            och sedan ha ett försäkringssystem som täcker alla dessa kostnader.
          </note>
          <note>
            Jag tror att det i stället är vår gemensamma uppgift att gå igenom
            vårt trygghetssystem bit för bit och se på vilka områden vi skulle
            kunna komplettera.
          </note>
          <note>
            Vi har redan talat om läkemedelsersättningar.
          </note>
          <note>
            Problemet när det gäller läkemedlen är de fortsatt höga kostnaderna.
            Därför finns det anledning att se över vilka läkemedel vi ska
            subventionera. Är det rimligt att vi subventionerar alla de läkemedel
            vi subventionerar i dag, eller skulle vi kunna tänka oss att föra
            bort några läkemedel från subventionssystemet? Detta ska nu de
            särskilda utredarna titta på.
          </note>
          <note>
            Det andra problemet gäller tandvården. Vi subventionerar tandvården
            i ganska hög utsträckning, men vi har inte något tak för kostnaderna.
            Det innebär att trots våra subventioner kan en omfattande tandvårdsbehandling
            kosta 30 000, 40 000 eller 50 000 kr för den enskilde.
          </note>
          <note>
            Det är möjligt att många klarar sådana utgifter, men det är också
            alldeles sant att väldigt många inte klarar det. Då avstår man
            helt enkelt från behandlingen.
          </note>
          <note>
            Jag tycker att det är en viktig uppgift för alla som är intresserade
            av hälso- och sjukvård att se till att vi får ett system som bygger
            in ett rejält högkostnadsskydd också i tandvården annars kommer
            alltför många att avstå från behandling och därmed få väsentligt
            sämre livskvalitet, för att inte säga ökad risk för allvarliga
            sjukdomar.
          </note>
          <note>
            I stället för att införa ett helhetsgrepp, som jag tror är svårt,
            när det gäller alla kostnader som är förenade med sjukdom, gäller
            det att ta steg för steg och se vilka de stora problemen är. Jag
            anser att när det gäller trygghetsfrågorna är bristen på ett fungerande
            högkostnadsskydd i tandvården ett av de stora sociala problemen.
            Vi har börjat arbeta med det för att se i vilken mån vi kan ta
            åtminstone något steg under den här mandatperioden för att införa
            ett högkostnadsskydd.
          </note>
          <note type="speaker">
            Anf. 148 CHATRINE PÅLSSON (kd):
          </note>
          <note>
            Fru talman! Det är helt riktigt. Samtidigt är det inte bara ett
            socialt problem, utan också ett medicinskt problem.
          </note>
          <note>
            Alltfler forskare har nu verkligen kunnat bevisa att dålig munhälsa
            också bidrar till andra mycket allvarliga sjukdomar. Dessutom
            kan naturligtvis en dålig tandhälsa bidra till att man äter på
            ett felaktigt sätt eller inte äter alls osv.
          </note>
          <note>
            Jag är glad för de steg som har tagits med den uppsökande verksamheten
            inom äldrevården.
          </note>
          <note>
            Jag är med på att vi tillsammans ska försöka ta steg så att det
            blir så bra som möjligt. Jag är medveten om den ekonomiska verklighet
            vi lever i. Men det handlar hela tiden om att vi ska försöka lyfta
            fram frågorna och dela med oss av varandras kunskaper om vad som
            är på gång och försöka hitta något som är så bra som möjligt och
            som går att införa ganska snabbt.
          </note>
          <note>
            Jag vill också lyfta fram frågan om diabetikerna och deras insulin.
            Jag missunnar inte en enda människa att få gratis medicin. Jag
            var också med i karusellen när detta kom till stånd. Jag var med
            i olika sammanhang, för att jag vill vara en god demokrat, och
            försvarade det naturligtvis.
          </note>
          <note>
            Samtidigt finns det ju patientgrupper i dag som har ett oerhört
            stort behov av både mediciner och viss kost för att kunna leva
            ett hyggligt liv, kanske för att kunna leva över huvud taget.
            När man nu får ett vårdprogram och vill följa det kanske man undrar:
          </note>
          <note>
            När blir det vår tur?
          </note>
          <note>
            Varför ska den ena gruppen ha det och inte andra?
          </note>
          <note>
            Har diabetikerna sämre ekonomi än andra sjuka människor?
          </note>
          <note>
            Jag vet att Lars Engqvist inte var socialminister då. Det kanske
            inte var så klokt det vi, som var med om detta, gjorde då.
          </note>
          <note>
            Jag vill ändå fråga: Vet socialministern att det bara är de som
            har individuella vårdprogram som får sin medicin gratis i dag?
            Eller får alla det?
          </note>
          <note>
            Vårt beslut i riksdagen var ju att när man följde ett individuellt
            vårdprogram skulle man få sin diabetesmedicin gratis.
          </note>
          <note>
            Det tror jag är en ganska viktig fråga.
          </note>
          <note>
            Om det inte är så ska vi försöka trycka på så att det blir så,
            och sedan ge signaler om hur vi har tänkt oss i framtiden för
            andra grupper. Jag tänker exempelvis på epileptiker där det också
            är mycket allvarligt om man inte tar sin medicin. De har också
            stora problem. Ett annat exempel är människor med tarmsjukdomar
            som behöver speciell kost. Jag skulle gärna i all ödmjukhet vilja
            ha svar på det.
          </note>
          <note>
            Det är också bra att den medicinska vårdgarantin finns. Det tycker
            jag som kristdemokrat är väldigt roligt. Det är nästan vår värdighetsgaranti,
            fast vi vill ha den i omsorgen. Här är det medicinsk vårdgaranti
            för olika sjukdomar. Jag tycker att det är väldigt bra att man
            utarbetar det, och jag tycker att det är oerhört viktigt att landstingen
            tar detta på allvar och verkligen följer de nationella vårdprogrammen.
          </note>
          <note>
            Det handlar hela tiden om att skjuta på från vår sida, från Landstingsförbundet
            och från Kommunförbundet, så att det vi beslutar verkligen kommer
            patienterna till godo. Jag vill gärna veta om socialministern
            vet hur långt fram detta är i landstingen.
          </note>
          <note>
            Anf. 149 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Jag var inte socialminister när beslutet fattades,
            men jag försökte förstå hur diskussionen fördes. Om man tar del
            av den förordning som beslutades 1981 som är en förteckning över
            kostnadsfria läkemedel och som alltså upptar de 32 sjukdomar som
            var aktuella och som redovisar de läkemedel som skulle vara kostnadsfria,
            förstår man att det naturligtvis är väldigt svårt att hålla en
            sådan lista aktuell och bevaka så att man har med de aktuella
            läkemedlen, de nya läkemedlen, de effektivaste läkemedlen osv.
          </note>
          <note>
            Avsikten var att ersätta detta med ett annat system. Jag förstår
            att när man diskuterat igenom det fastnade man för att ge just
            de diabetiker som då omfattades av särskilda vårdprogram fria
            läkemedel, dvs. att insulinet inte skulle innebära några kostnader.
          </note>
          <note>
            Såvitt jag förstår är det detta som gäller. Det är alltså de
            som omfattas av särskilda vårdprogram för diabetes som får detta.
            Detta ska vara avsikten.
          </note>
          <note>
            Det finns inga planer på eller diskussioner om att återgå till
            den gamla ordningen. Den ordning som man bestämde sig för gäller.
            Landets diabetiker kan vara övertygade om att det här kommer att
            gälla också framöver.
          </note>
          <note>
            En annan fråga är då om man ska återvända till den ordning som
            var, dvs. bestämma sig för ett antal sjukdomar där medicinen skulle
            vara kostnadsfri. Det finns inte heller några sådana planer just
            nu. Den ordning som gäller, dvs. att vi betalar för medicinen
            inom högkostnadsskyddet, kommer att gälla för övriga grupper.
          </note>
          <note>
            Vi kan gärna diskutera om det kommer att finnas utrymme för andra
            ordningar, men det finns inga sådana planer och inget sådant beredningsarbete
            i
          </note>
          <note>
            Regeringskansliet.
          </note>
          <note type="speaker">
            Anf. 150 CHATRINE PÅLSSON (kd):
          </note>
          <note>
            Fru talman! Nej, det trodde jag inte heller att det fanns. Det
            är viktigt att man följer upp besluten så att vi i framtiden vet
            att det vi beslutar följs upp, och att vi försöker skapa system
            som blir så rättvisa som möjligt. Det är det som skapar förtroende.
            Det är det som skapar känsla av viss förnöjsamhet. Vi kan alla
            hamna i lägen där vi blir avundsjuka på andra som har det bättre.
          </note>
          <note>
            Jag tror att det är viktigt med så rättvisa och klara system
            som möjligt, och att vi i framtiden verkligen vågar säga att även
            om detta kallas läkemedel är det inte så livsnödvändigt. Detta
            får man betala själv, om man vill ha det. Det tror jag att en
            majoritet av svenska folket ställer upp på. Men det är inte alltid
            så lätt att hitta dem.
          </note>
          <note>
            Vi får vara tuffa i nyporna och våga ta den debatten. Det är
            så lätt för oss att tala om vad vi ska prioritera, men betydligt
            mindre populärt för oss att tala om vad vi vill nedprioritera.
            I det här fallet gäller det att vi vågar säga: Nej, inte det,
            men det här är vi med på.
          </note>
          <note>
            Jag hoppas för framtiden att inte någon invånare i
          </note>
          <note>
            Sverige ska behöva avstå nödvändig vård och behandling av ekonomiska
            skäl, utan att det ändå finns ett system i botten som ställer
            upp för människan och människovärdet. När det gäller socialbidrag
            och våra kommuners välvillighet att betala tandvård hoppas jag
            att man ska kunna vädja till dem att det här är det sista skyddsnätet.
          </note>
          <note>
            Jag vet att vi inte kan skapa ett försäkringssystem där inte
            någon i vårt land kommer i kläm, men vi ska i ett människovärdigt
            samhälle hela tiden ha den utgångspunkten att ingen ska behöva
            avstå från vård och behandling enbart av ekonomiska skäl.
          </note>
          <note>
            Anf. 151 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Vi kommer att få en ganska spännande diskussion om
            läkemedelssubventionerna när den särskilde utredaren Olof Edhag
            presenterar sitt material. Jag hoppas att det blir en diskussion
            om vilken typ av läkemedel som vi ska och vilka läkemedel som
            vi inte ska subventionera. Man ska skilja mellan dels receptfria
            läkemedel, som det inte alls behövs någon förskrivning för, dels
            läkemedel som behöver förskrivas men som inte nödvändigtvis ska
            subventioneras.
          </note>
          <note>
            Jag tror att det kan vara en svår diskussion att föra, men jag
            tror att det är nödvändigt att göra det. Det är inte alldeles
            självklart att alla de läkemedel som i dag subventioneras också
            ska subventioneras framöver.
          </note>
          <note>
            Det kan vara ett eget ansvar att använda dessa läkemedel.
          </note>
          <note>
            Det här är en svår diskussion. Jag hoppas att vi till hösten
            eller till vintern när utredningen har varit ute på remiss ska
            få en spännande debatt.
          </note>
          <note>
            Överläggningen var härmed avslutad.
          </note>
          <note>
            20 § Svar på interpellation 1999/2000:168 om familjehemmens ställning
            på arbetsmarknaden
          </note>
          <note>
            Anf. 152 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Ulla-Britt Hagström har frågat statsrådet Ingela
            Thalén vilka åtgärder hon avser vidta för att godkänna uppdraget
            som fosterföräldrar som ett arbete med rätt till social, ekonomisk
            och arbetsrättslig trygghet. Arbetet i regeringen är så fördelat
            att det är jag som ska besvara frågan.
          </note>
          <note>
            Ulla-Britt Hagström har i december 1999 ställt i stort sett samma
            fråga till statsrådet Mona Sahlin och fått ett svar den 15 december
            1999. Jag instämmer i det svaret och vill därför citera ur det:
          </note>
          <note>
            "Jag vill först säga att uppdraget som fosterförälder är en viktig
            uppgift. Det är angeläget att barn och ungdomar som av olika skäl
            inte kan bo hos sina föräldrar kan få komma till bra familjehem
            med engagerade vuxna. Avsikten är ytterst att förhållandena i
            familjehemmet ska vara så lika som möjligt uppväxten i en vanlig
            familj. Föräldrars uppgift med omsorg och fostran av barnen brukar
            normalt inte betraktas som ett förvärvsarbete. Det finns en lång
            tradition hos kommunerna att välja att inte organisera familjehemsverksamheten
            som en anställning.
          </note>
          <note>
            Familjehemsuppdraget är därför lika lite som ett vanligt föräldraskap
            ett förvärvsarbete. Arbetsdomstolen har funnit att fosterföräldrar
            inte ska ses som arbetstagare. Motiveringen till detta var att
            fosterföräldrar i förhållandet till barnet har samma ansvar och
            ställning som de biologiska föräldrarna vad gäller barnets dagliga
            vård och fostran.
          </note>
          <note>
            Mot denna bakgrund ser jag inte skäl att skapa ett särskilt skydd
            mot det inkomstbortfall som uppstår när familjehemmets uppgift
            som ett komplement till den ordinarie föräldern upphör. Jag har
            inte heller för avsikt att vidta några andra åtgärder vad gäller
            familjehemmens ställning på arbetsmarknaden."
          </note>
          <note>
            Jag kommer inte att ge något annat besked till
          </note>
          <note>
            Ulla-Britt Hagström än det hon fått av Mona Sahlin i hennes frågesvar.
            Jag vill ändå säga något om familjehemsvården för att ytterligare
            belysa frågan. Familjehemsvård är en mycket viktig del i socialtjänstens
            arbete med barn och ungdomar, som har inslag av ideellt arbete.
            Det är en gammal tradition i Sverige att ge barn och ungdom vård
            i ett enskilt hem. Ett barn som av olika skäl inte kan vårdas
            i det egna hemmet placeras i en annan familj för att få daglig
            vård och omsorg. Tidigare var det oftast föräldralösa och nödställda
            barn som placerades i en familj, och fosterhemmet blev i stället
            för föräldrahemmet. I
          </note>
          <note>
            dagens familjehemsvård har vi en stark tanke på återförening,
            och kontakten med ursprungsmiljön har fått större utrymme.
          </note>
          <note>
            Ett familjehem arbetar på uppdrag av kommunen.
          </note>
          <note>
            Uppdraget är knutet till den person som kommunen, med barnets
            bästa i fokus, bedömt vara lämplig för just det uppdraget. Ett
            familjehem öppnar det egna hemmet för någon annans barn och tar
            emot det som en familjemedlem. Det arbete som familjehemmet utför
            bygger på andra premisser än vad som normalt förknippas med lönearbete.
            I familjehemmet kan man inte avgränsa arbetet i tid och rum. Det
            ter sig därför främmande att i detta sammanhang tillämpa den sedvanliga
            arbetsrätten.
          </note>
          <note>
            Anf. 153 ULLA-BRITT
          </note>
          <note type="speaker">
            HAGSTRÖM (kd):
          </note>
          <note>
            Fru talman! Jag vill tacka socialminister Lars
          </note>
          <note>
            Engqvist för svaret på min interpellation. Jag måste dock säga
            att svaret gör mig mycket bekymrad. Jag tycker att det uttrycker
            en nonchalans mot familjehemmen.
          </note>
          <note>
            Det positiva i svaret är det tydliga konstaterandet att uppdraget
            som fosterförälder är en viktig uppgift.
          </note>
          <note>
            Socialministern konstaterar också att familjehemsuppdraget är
            lika viktigt som ett vanligt föräldraskap. Fosterföräldrar har
            i förhållandet till barnet samma ansvar och ställning som de biologiska
            föräldrarna vad gäller barnets dagliga vård och fostran.
          </note>
          <note>
            Så långt är allt frid och fröjd. Men när det gäller att skapa
            social, ekonomisk och arbetsrättslig trygghet och att erkänna
            uppdraget som fosterhem som ett arbete är det stopp. Denna nonchalans
            är varken familjevänlig eller samhällsekonomisk. I svaret säger
            ministern: "I familjehemmet kan man inte avgränsa arbetet i tid
            och rum." Den logiska slutsatsen blir att arbete som inte kan
            begränsas till tid och rum inte kan omfattas av sedvanlig arbetsrätt.
          </note>
          <note>
            Jag kan konstatera att detta för det första till stor del är
            ett kvinnoyrke. Kvinnomaktutredningen påvisar tydligt att kvinnorna
            fortfarande bär det tyngsta ansvaret i hemmen. Kvinnoyrken värderas
            inte i regeringens politik. För det andra är inte regeringen intresserad
            av arbete i familj. Familjen nämns inte i regeringsförklaringen.
            Diskussionen om att uppvärdera hemarbetet har strandat varje gång.
            För det tredje verkar det som om regeringen hellre styr över till
            dyrare institutioner.
          </note>
          <note>
            Fru talman! Jag kan konstatera att det finns olika grupper av
            barn och ungdomar som behöver fosterhem. Dels kan det gälla små
            barn som snabbt anpassar sig och blir som familjens egna. Då kanske
            inte någon av fosterföräldrarna behöver stanna hemma så mycket
            extra, inskolningen på dagis går bra osv. Men vi kan ändå aldrig
            glömma att de har en mycket angelägen uppgift utöver biologiska
            föräldrars: De ska hålla kontakten med barnets biologiska föräldrar
            och hjälpa till att skapa goda relationer. Där har fosterhemmet
            ett mycket stort ansvar.
          </note>
          <note>
            Andra grupper av barn och ungdomar kan vara i så stort behov
            av vuxenstödet att en av fosterföräldrarna måste trappa ned mycket
            på eller t.o.m. lämna sitt eget förvärvsarbete. De lämnar då en
            arbetstrygghet som berättigar till a-kassa och går ut i tomma
            intet. Det gäller ungdomar med psykiska problem, kriminella ungdomar
            osv., som tas om hand och vårdas i dessa hem. Därför måste vi
            för fosterföräldrar skapa generella trygghetssystem som är så
            bra som möjligt.
          </note>
          <note>
            Kommunerna upplever i dag stora svårigheter när det gäller att
            värva familjehem. Vad som nu händer är att det i stället växer
            upp små privata institutioner av skiftande kvalitet. Dessa kan
            göra att kommunerna tvingas betala ohämmat stora belopp, eftersom
            problemen är akuta. Jag undrar, fru talman, om socialministerns
            vision är den att slå undan fötterna för de vanliga hemmen när
            det gäller möjligheterna att ställa upp som fosterhem och att
            i stället låta marknaden husera fritt.
          </note>
          <note>
            Anf. 154 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Det skulle inte skada att diskutera det här en smula
            mer sakligt.
          </note>
          <note>
            Frågan om fosterhemmens arbetsrättsliga ställning har såvitt
            jag vet prövats i diskussionen under 15 eller
          </note>
          <note>
            20 år. Det har varit en ganska besvärlig diskussion. Å
          </note>
          <note>
            ena sidan handlar det om hur man definierar arbetet rent arbetsrättsligt.
            Å andra sidan handlar det också om hur vi från samhällets sida
            betraktar det mycket viktiga arbete som fosterhemmen gör.
          </note>
          <note>
            Frågan har nu prövats ett antal gånger, och man har kommit fram
            till avgöranden. Visserligen har det faktiskt - och det är ganska
            intressant - varit så att lägre instans har sagt ja medan högre
            instans har sagt nej. Det har alltså funnits ett oklart läge.
            Alldeles grundläggande har dock varit den bedömning som
          </note>
          <note>
            Arbetsdomstolen gjorde i ett fall, som jag tror nu är
          </note>
          <note>
            15 år gammalt eller ännu äldre. Den för där ett resonemang som
            sedan har blivit giltigt. Detta resonemang är faktiskt ganska
            viktigt.
          </note>
          <note>
            I domen heter det:
          </note>
          <note>
            Att placera barn hos fosterföräldrar är ett sätt för samhället
            att sörja för barnets omvårdnad och fostran när detta saknar biologiska
            föräldrar eller dessa av olika skäl bedöms inte kunna klara detta
            på ett godtagbart sätt. Avsikten med systemet med fosterbarn är
            att fosterföräldrarna i de allra flesta avseenden så långt som
            det är möjligt ska träda i de biologiska föräldrarnas ställe.
            Att så är meningen framgår bl.a.
          </note>
          <note>
            av att fosterföräldrar i ett stort antal författningar har jämställts
            med biologiska föräldrar. Som sådana exempel på att samhället
            avsett att så långt som det är möjligt jämställa fosterföräldrar
            med biologiska föräldrar kan nämnas reglerna om barnbidrag, bostadsbidrag,
            föräldrapenning och förvärvsavdrag.
          </note>
          <note>
            När det gäller den typ av traditionellt fosterhem som personen
            i fråga måste sägas representera - alltså den person som prövade
            frågan i just det fall som domen handlar om - rör det sig om en
            kärnfamilj som tar emot ytterligare ett barn inom familjens ram,
            och det ter sig helt främmande att betrakta ett sådant åtagande
            som en arbetstagaruppgift.
          </note>
          <note>
            Att man konstaterar detta behöver ju faktiskt inte innebära att
            man samtidigt skulle säga att fosterhemsverksamheten saknar betydelse
            eller att inte samhället skulle ge stöd. Vad det handlar om är
            att se till så att samhället och kommunerna ger ett generöst stöd
            för den verksamhet som fosterhemmen bedriver.
          </note>
          <note>
            Men det är inte därmed sagt att det skulle vara en fördel ur
            någon synpunkt att vi betraktar det som ett förvärvsarbete eller
            arbete i alla arbetsrättsliga hänseenden. Det är en komplicerad
            fråga. Den har prövats, och jag har ingenting att tillföra utöver
            det som har sagts tidigare.
          </note>
          <note>
            Anf. 155 ULLA-BRITT
          </note>
          <note type="speaker">
            HAGSTRÖM (kd):
          </note>
          <note>
            Fru talman! Socialministern värderar familjehemmen i den delen
            och säger att de är väldigt viktiga och positiva, och där är vi
            helt överens, socialministern och jag, för vi skulle inte klara
            oss utan familjehemmen.
          </note>
          <note>
            Men jag vill ändå påtala att utvecklingen är sådan i vårt land
            att det händer nya saker. Vi kan inte bara stödja oss på vad vi
            har sagt tidigare. Vi har fått ett nytt grepp som jag tycker är
            positivt också, dvs. den starka tanken på återförening och kontakten
            med ursprungsmiljön. Den har fått större utrymme. Det är alltså
            nya uppgifter som ställer allt större krav på familjehemmen vad
            gäller kontakten med det biologiska hemmet och de biologiska föräldrarna.
            Samtidigt upplever flera familjehem att de inte får möjlighet
            till stöd och utbildning i det här viktiga arbetet.
          </note>
          <note>
            Jag har också tittat på den här domen. Så sent som i september
            1999 säger Kammarrätten i Stockholm att den praxis som kommit
            till vid tillämpningen av arbetslöshetsförsäkringslagen fortfarande
            gäller. Kammarrätten påpekar att det i förarbetena till 12 § ALF
          </note>
          <note>
            inte antyds någon ändring av tillämpningen av begreppet förvärvsarbete,
            som ministern här säger. Då var det en man som hade arbetat heltid
            som fosterförälder men fått sluta på grund av arbetsbrist, och
            han fick avslag med motiveringen att uppdraget som fosterförälder
            inte betraktas som förvärvsarbete. Det här svaret gällde enligt
            den praxis som hade tagits fram av den nu nedlagda Försäkringsöverdomstolen,
            och någon rätt till a-kassa förelåg inte.
          </note>
          <note>
            Jag tror att det här behöver förnyas. Man behöver ta upp det
            igen.
          </note>
          <note>
            En fosterförälder måste utföra arbetet, vare sig det står i avtal
            eller har förutsatts mellan berörda parter, och fosterföräldern
            utför själva arbetet. Han ställer sin arbetskraft till förfogande
            till efterhand uppkommande arbetsuppgifter. Han blir förhindrad
            att utföra annat arbete som skulle berättiga till a-kassa helt
            eller delvis, och bestämda direktiv gäller för arbetet.
          </note>
          <note>
            Fru talman! Jag ska tala om min del av landet,
          </note>
          <note>
            Västra Götaland. Inom familjehemsprojektet i Göteborg avser man
            att göra en annonskampanj som startar nu i mars. Det blir den
            största kampanj som har genomförts i Sverige när det gäller familjehemsvård.
          </note>
          <note>
            Man har insett att familjehemsvården behöver PR.
          </note>
          <note>
            Utgångspunkten är att alla då blir berörda och påverkade av hur
            samhället tar hand om de mest utsatta barnen och de familjer som
            öppnar sina hem för dessa barn.
          </note>
          <note>
            Trots detta är det märkligt tyst kring fosterbarnsvård, och det
            finns fördomar och felaktiga attityder. Detta ointresse för fosterhem
            visar sig i att det inte finns någon uppgift om hur många fosterhem
            det finns i Sverige och inte heller hur många barn med föräldrar
            i fängelse t.ex. som bor i fosterhem. Socialtjänstens dokumentation
            är ofta bristfällig. Många fosterhem tar emot alkoholskadade barn,
            och det behövs alltmer av utbildning och kunskap för fosterhemsföräldrar.
            De som väljer att skaffa denna kunskap tycker jag behöver belönas
            med en arbetsrättslig trygghet.
          </note>
          <note>
            Därför vill jag ställa en ytterligare fråga till socialministern:
            Anser han verkligen att de lagar som bestämmer villkoren för familjehemmen
            är ändamålsenliga och långsiktigt hållbara? Socialministern kanske
            också rentav skulle kunna följa Göteborgs exempel och stimulera
            kampanjer för ett nytänkande.
          </note>
          <note>
            Anf. 156 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Den här diskussionen handlar faktiskt om två olika
            saker. Den ena är fosterhemmens och familjehemmens betydelse för
            det sociala arbetet, och jag har då förklarat att jag menar att
            de spelar en väldigt stor roll. Det handlar faktiskt om över 7
            000
          </note>
          <note>
            barn under 18 år som vistas i familjehem. Dessa hem spelar en
            mycket central roll.
          </note>
          <note>
            Den andra gäller hur den arbetsrättsliga ställningen är. Det
            är inte alldeles säkert att det är bra, varken för familjehemmen
            eller för vår syn på familjehemmens uppgift, att betrakta detta
            uteslutande som ett arbete vilket som helst, dvs. att betrakta
            det som ett arbete också ur arbetsrättslig synpunkt. Men under
            alla omständigheter får nog Ulla-Britt Hagström bestämma sig för
            att diskutera detta med den minister som sysslar med arbetsrättslagstiftningen,
            nämligen
          </note>
          <note>
            Mona Sahlin, därför att jag har inte ansvar för de frågorna.
            Jag har velat markera att jag inte ger något annat svar än det
            Mona Sahlin har gett när det gäller de arbetsrättsliga frågorna.
            Däremot kan jag för min del tala om att denna verksamhet spelar
            en stor roll, och jag ställer gärna upp för att i olika sammanhang
            tala om att den kommer att spela en ännu större roll i framtiden.
          </note>
          <note>
            Anf. 157 ULLA-BRITT
          </note>
          <note type="speaker">
            HAGSTRÖM (kd):
          </note>
          <note>
            Fru talman! Jag har ju skrivit en fråga till Mona
          </note>
          <note>
            Sahlin, och jag fick ett ganska avvisande svar, men jag kan ta
            upp detta igen, för jag tycker att det är en jätteviktig fråga.
          </note>
          <note>
            Det har också hänt en ny sak nu. En ny lag har trätt i kraft
            som säger att man ska se över barns nätverk vid placering. Mormorsupproret
            har ju gett resultat, så flera barn och ungdomar kommer att placeras
            hos släktingar. Men det har nu visat sig att vissa kommuner utnyttjar
            detta för besparingar. Beslut har bl.a. fattats om att släkthem
            inte ska ha samma arvode som övriga fosterhem, och det är inte
            lättare, anser jag, att vara släkthem än annat familjehem. För
            barns och ungdomars del är detta ju mycket positivt, men också
            släkthemmen har samma uppgifter med vård, fostran och kontakter.
            Det handlar om att både ingå i barnets nätverk och arbeta med
            nätverket, och här handlar det inte bara om att ha arbetsrättsliga
            villkor, utan också om att det diskuteras om ersättning över huvud
            taget behövs. Det är detta jag tycker är ytterligare ett sätt
            att undergräva familjens ställning och möjligheter.
          </note>
          <note>
            Det får inte vara fult att få lön för att vårda ett barn, och
            lönen ska ge goda förutsättningar för att barnen ska kunna ha
            tillgång till vuxna. Hemmet måste värderas efter barnets behov,
            och därför är min sista fråga nu till socialministern om ministern
            har funderat över familjehemmens roll som en del i den strategi
            som finns för att förverkliga FN:s barnkonvention om barnens rättigheter
            i Sverige. Det är ju ett positivt utvecklingsarbete med alltmer
            av vårdplaner och samverkan med familjehemmen som också ökar dessas
            roll och professionalitet i det här arbetet.
          </note>
          <note>
            Anf. 158 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Jag har redan förklarat att jag anser att familjehemmen
            spelar en stor roll. Bara det faktum att det i dag rör sig om
            mer än 7 000 - jag tror att det är 7 400 - barn visar deras betydelse.
            Vi kommer att behöva familjer och hem som ställer upp för att
            vi ska klara de här uppgifterna.
          </note>
          <note>
            Det är ingen tvekan om att vi behöver se till att man får rimlig
            ersättning i form av arvoden och också naturligtvis de omkostnadsersättningar
            som utgår. Det är viktigt att kommunerna är generösa när det gäller
            detta. Därom behöver det inte råda något tvivel.
          </note>
          <note>
            Den fråga som emellertid föranledde interpellationen, om den
            arbetsrättsliga ställningen, är som sagt var mer komplicerad,
            och jag hoppas att Ulla-Britt
          </note>
          <note>
            Hagström ställer frågan till arbetsmarknadsministern.
          </note>
          <note>
            Överläggningen var härmed avslutad.
          </note>
          <note>
            21 § Svar på interpellation 1999/2000:176 om ungdomsfrid
          </note>
          <note type="speaker">
            Anf. 159 Statsrådet BRITTA LEJON (s):
          </note>
          <note>
            Fru talman! Sofia Jonsson har frågat mig vad jag avser att göra
            med anledning av ungdomars bristande tilltro till demokratin som
            styrelseskick samt hur jag vill öka möjligheterna för unga att
            få inflytande över sin vardag.
          </note>
          <note>
            Jag delar Sofia Jonssons uppfattning att unga människor måste
            få verkligt inflytande över beslut som fattas. Jag håller emellertid
            inte med om påståendet att regeringen inte vill göra något åt
            problemen.
          </note>
          <note>
            Som Sofia Jonsson nämner lämnade regeringen förra våren en ungdomspolitisk
            proposition - På ungdomars villkor (1998/99:115) - som antogs
            av riksdagen den 1 december förra året. Propositionen föregicks
            av ett omfattande arbete dels av Ungdomspolitiska kommittén, dels
            i Regeringskansliet. I det arbetet involverades ungdomar på många
            olika sätt, bl.a. genom olika temamöten. I propositionen är frågor
            om inflytande och delaktighet ett centralt inslag.
          </note>
          <note>
            Här tas ett antal konkreta punkter upp för att stärka ungdomars
            inflytande och delaktighet. Bl.a. inrättas en ungdomskanal på
            Internet som ska underlätta tillgången till information såväl
            som möjligheten att kommunicera med olika beslutsfattare.
          </note>
          <note>
            Liksom Sofia Jonsson tycker regeringen att skolan är ett viktigt
            område. Sofia Jonsson hänvisar till rapporten Voice av Röda korsets
            ungdomsförbund. Rapporten innehåller bl.a. en enkätundersökning
            bland 60
          </note>
          <note>
            slumpvis utvalda högstadie- och gymnasieklasser.
          </note>
          <note>
            Undersökningen visar bl.a. att endast 33 % av ungdomarna helt
            håller med om att demokrati är det bästa styrelsesättet. Siffran
            är emellertid 61 % om även de som delvis anser att demokrati är
            det bästa styrelsesättet tas med. Undersökningen visar också att
            andelen som håller med om påståendet är betydligt större i gruppen
            med äldre elever.
          </note>
          <note>
            En annan undersökning som är intressant att nämna när vi diskuterar
            unga och demokrati är Ungdomsstyrelsens studie Ny tid - Nya tankar
            (1998). Studien visar bl.a. att många ungdomar är politiskt intresserade.
            Nära 60 % av de unga kan tänka sig att gå med i ett politiskt
            parti, men bara 12 % av dem har varit eller är medlemmar i ett
            politiskt parti. En relativt stor del av de yngre anser dock enligt
            studien att de etablerade vägarna att uttrycka sig politiskt är
            otillräckliga.
          </note>
          <note>
            Rapporten från Röda korsets ungdomsförbund pekar bl.a. på skolans
            viktiga roll i demokratifostran och att det fortfarande finns
            mycket att göra på detta område. Regeringen har i den ungdomspolitiska
            propositionen starkt betonat skolans roll. Bl.a. avser regeringen
            att arbeta för att elevrådsarbete och annat ideellt arbete uppmuntras
            i skolan, att elevombudsmannen ges fortsatt stöd, att politiska
            ungdomsförbund ges bättre möjligheter att medverka i skolan samt
            att anordnandet av s.k. skolval uppmuntras. Sofia Jonsson nämner
            att ett bra sätt att ge unga inflytande är att i skolan inrätta
            lokala skolstyrelser. Detta anser även regeringen, och det var
            därför som vi läsåret 1997/98
          </note>
          <note>
            inledde den fyraåriga försöksverksamhet som ger möjlighet att
            i gymnasieskolan och i kommunala vuxenutbildningen införa lokala
            styrelser med elevmajoritet. Försöksverksamheten omnämns även
            i den ungdomspolitiska propositionen.
          </note>
          <note>
            Därutöver kan bl.a. nämnas att regeringen för tillfället driver
            en stor satsning om värdegrunden i skolan, där frågor om kunskapen
            om demokrati är en viktig del. Det pågår även ett stort internationellt
            projekt om skola och demokrati där Sverige ingår. I
          </note>
          <note>
            detta projekt kommer man bl.a. att genomföra enkätoch intervjustudier
            av ett stort antal elever, lärare och rektorer.
          </note>
          <note>
            Skolan är dock inte det enda område där ungas inflytande måste
            förbättras. Jag kan t.ex. nämna att
          </note>
          <note>
            Boverket har fått regeringens uppdrag att tillsammans med bl.a.
            Vägverket utveckla metoder för att stärka barns och ungdomars
            inflytande i samhälls- och trafikplaneringen. Uppdraget ska redovisas
            till regeringen den 1 april i år.
          </note>
          <note>
            Vi bör även komma ihåg att när vi pratar om ungdomars inflytande
            över sin vardag är bl.a. möjligheten till arbete en central aspekt.
            Statistik från Ungdomsstyrelsen visar att arbetsmarknadssituationen
            för ungdomar har förbättrats under de senaste åren samt att prognoserna
            för de närmaste åren är positiva.
          </note>
          <note>
            I den ungdomspolitiska propositionen aviserade regeringen dessutom
            ett ekonomiskt stöd till Landsrådet för Sveriges Ungdomsorganisationer
            (LSU) för att de fristående skulle kunna utreda ungdomars möjligheter
            att påverka såväl i sina egna miljöer som i större politiska sammanhang.
            LSU har av regeringen fått 1 660 000 kr i stöd och har redan lämnat
            en delrapport - Utgång. Denna Ungdomens demokratikommission består
            av enbart ungdomar.
          </note>
          <note>
            Ytterligare en åtgärd som regeringen vidtagit med anledning av
            den ungdomspolitiska propositionen är att tillsätta en ungdomsdelegation
            som ska stödja regeringen i genomförandet av ungdomspolitiken
            och fungera som rådgivare när det gäller frågor som påverkar unga
            människors liv. Detta är ytterligare ett sätt att få den kunskap
            om ungdomars levnadsvillkor som bara ungdomar själva kan tillföra.
          </note>
          <note>
            Jag vill även passa på att nämna att Demokratiutredningen, som
            i mitten av februari ska lämna sitt betänkande, kommer att ta
            upp frågor kring ungdomar och inflytande. Vidare innehåller de
            av regeringen i november 1999 beslutade kommittédirektiven
          </note>
          <note>
            (dir. 1999:98) - Åtgärder för att stärka den medborgerliga insynen
            och deltagandet i den kommunala demokratin - bl.a. uppdrag att
            studera erfarenheterna i de försök som gjorts med kommunala ungdomsråd
            och ungdomsparlament.
          </note>
          <note>
            Som jag här har visat finns det ett stort antal åtgärder som
            genomförs för att öka ungdomars tilltro till demokrati som styrelseskick
            samt för att öka ungdomars inflytande över sin vardag. Det sker
            även ett stort antal experiment på lokal och regional nivå för
            att driva på denna utveckling.
          </note>
          <note>
            Vi får dock inte slå oss till ro med dessa åtgärder, utan vi
            måste hela tiden gå vidare och vara öppna för nya tankar. Statsministern
            tog därför ett initiativ och bjöd in ett stort antal ungdomsorganisationer
            för ett samtal om hur regeringen kan stödja utvecklingen i samhället
            för att det ska bli ännu bättre för ungdomar.
          </note>
          <note>
            Vid mötet, som ägde rum den 8 september 1999, deltog även jag
            och ungdomsminister Ulrica Messing.
          </note>
          <note>
            Mötet var ingen engångsföreteelse. Regeringen avser att följa
            upp den ungdomspolitiska propositionen med en tät dialog med olika
            ungdomsforum.
          </note>
          <note type="speaker">
            Anf. 160 SOFIA JONSSON (c):
          </note>
          <note>
            Fru talman! Jag vill tacka för svaret som jag har fått av statsrådet.
            Men jag funderar lite grann, för jag tycker inte att jag kan utläsa
            att jag har fått svar på mina frågor.
          </note>
          <note>
            För den som nu är demokratiansvarig i regeringen och i Sveriges
            land måste det vara väldigt viktigt att det ligger högt upp på
            agendan att göra någonting för att yngre människor ska få ett
            ökat inflytande över sin vardag och också för att råda bot på
            den bristande tro på demokrati som vi kan se att unga människor
            har i dag.
          </note>
          <note>
            Jag tycker, och många med mig, att Sverige under många år har
            vänt sig bort från individens betydelse och det personliga ansvarstagandet,
            alltså möjligheten att påverka lokalt. Jag tycker att det är fel
            riktning. I
          </note>
          <note>
            stället har man många gånger uppmuntrat ett kollektivistiskt
            tänkande.
          </note>
          <note>
            Min idé och min ideologi handlar om decentralisering, att flytta
            makt och beslut så nära dem som berörs som möjligt, genom lokala
            initiativ och ett ökat engagemang runtomkring där man bor.
          </note>
          <note>
            Om vi tittar på samhällsutvecklingen kan vi se att det har gått
            mot ökad centralisering. Vi kan också se en annan sak, och det
            är att yngre människor i dag är bättre utbildade och bättre informerade
            om samhället och grundläggande samhällsfrågor än någonsin tidigare.
            Samtidigt känner många yngre människor ett utanförskap gentemot
            det politiska livet och de institutioner som man har kontakt med.
            Många gånger finns känslan att allting redan är förutbestämt.
            När det till den känslan kommer en likgiltighet, att man inte
            känner att man har möjlighet att vara med och påverka, att det
            inte spelar någon roll, är det farligt.
          </note>
          <note>
            Klyftan mellan den yngre och den äldre generationen kanske också
            är större än någonsin. De etablerade demokratiska institutionerna,
            i form av politiska partier, utredningsväsende och beslutande
            församlingar i kommun, landsting och riksdag, är hierarkier och
            en ordning som beslutades av en äldre generation och som vi måste
            försöka förändra för att råda bot på de problem som finns i dag.
          </note>
          <note>
            De här gamla hierarkierna och den del av demokratin som vi har
            i dag gör att vi går miste om de yngres engagemang och initiativtagande,
            som vi skulle behöva.
          </note>
          <note>
            Unga människor särbehandlas många gånger i dag enbart på grund
            av sin ålder - det är kanske snarare regel än undantag. Ibland
            går det så långt att man kan tala om diskriminering på grund av
            ålder. Att en grupp diskrimineras enbart på grund av ålder är
            naturligtvis inte godtagbart. Det säger statsrådet också.
          </note>
          <note>
            Det lämnas förslag på förslag som slår mot ungdomar, och det
            måste stoppas.
          </note>
          <note>
            Vi i Centerpartiet kallar det ungdomsfrid. Vi vill verka för
            en ökad demokrati, ett lokalt engagemang och initiativtagande.
          </note>
          <note>
            Det räcker inte att enbart jobba med förslag som slår mot unga.
            Ett av de största problemen i dag är att det kommer alldeles för
            få förslag som aktivt gynnar unga människor. I de förslag som
            kommer, inklusive regeringens ungdomsproposition, går man sällan
            eller aldrig till botten med problemet. I stället för att se vad
            som är orsaken till ett problem, tittar regeringen på symtomen
            och försöker dölja problemet. Det håller ju inte i längden.
          </note>
          <note>
            Statsrådet säger i sitt svar att man har gjort väldigt mycket,
            att det har hänt en hel del. Ett exempel som statsrådet tar fram
            som en väldigt positiv sak är att man har infört en ungdomskanal
            på Internet. Är detta det bästa som man kan komma fram till för
            ungdomar och demokrati, undrar jag om det stämmer överens med
            statsrådets intentioner.
          </note>
          <note type="speaker">
            Anf. 161 Statsrådet BRITTA LEJON (s):
          </note>
          <note>
            Fru talman! Jag tror att vi är ganska eniga om Sofia Jonssons
            beskrivning av problemen och den verklighet som råder.
          </note>
          <note>
            Jag har inte bara redovisat informationskanalen på
          </note>
          <note>
            Internet utan också ett antal andra åtgärder som regeringen både
            redan har genomfört och planerar. Det är viktigt att ge en rättvisande
            bild.
          </note>
          <note>
            Om Sofia Jonsson anser att regeringen inte går till botten med
            problemen, så är det något som jag tycker är värt att diskutera.
            Jag skulle gärna vilja höra lite mer om vad Sofia Jonsson tänker
            i det avseendet.
          </note>
          <note>
            Jag skulle också gärna vilja höra lite mer vad frågeställaren
            menar när hon säger att vi lämnar förslag på förslag som slår
            mot unga. Jag känner inte riktigt igen mig i den beskrivningen.
          </note>
          <note>
            Däremot kan man säga att det är mycket under 90-
          </note>
          <note>
            talet, det decennium som vi har bakom oss, som har varit bekymmersamt
            för stora delar av den svenska befolkningen. Då tänker jag framför
            allt på nedskärningar i offentlig verksamhet, som står för välfärden
            i det svenska samhället, och den stora arbetslöshet som har drabbat
            väldigt många. Båda dessa stora förändringar i det svenska samhället
            har haft effekt särskilt på ungas möjlighet att etablera sig,
            att skaffa sig en egen ekonomi, arbete och bostad. Det har naturligtvis
            haft betydelse för tilltron till demokratin.
          </note>
          <note>
            Men, för att börja i en annan ände, ungdomars tilltro till demokratin
            skulle jag ändå vilja hävda är stor i Sverige i dag. Det är viktigt
            att vi inte försöker måla en bild som är svartare än vad den egentligen
            är.
          </note>
          <note>
            Det finns oerhört många olika undersökningar på det här området.
            Det finns också studier som jämför den svenska situationen och
            svenska ungdomars attityd till den svenska demokratin med ungdomars
            attityd till demokratin i andra europeiska länder. Olika undersökningar
            ger lite olika utslag. Men jag skulle ändå våga påstå att den
            sammantagna bilden är att ungdomar, liksom den svenska befolkningen
            i övrigt, har en stark tilltro till demokratin som samhällssystem
            och också till sina egna möjligheter att påverka samhällsutvecklingen.
          </note>
          <note>
            Men för ungdomars del finns det en högre grad av brist på förtroende
            gentemot de arenor som vi har byggt vår representativa demokrati
            på, alltså politiska partier, arenor för politiska samtal såsom
            kommunfullmäktige, riksdag och politiker i allmänhet. Det kanske
            kan beskrivas som en klyfta mellan yngre och äldre.
          </note>
          <note>
            Jag håller helt med Sofia Jonsson om att vi går miste om resurser
            om vi inte lyckas finna vägar att kanalisera denna kunskap, detta
            samhällsengagemang, denna förmåga att ta ansvar som unga människor
            visar i ord och i aktiv handling till de institutioner som vi
            har för det demokratiska beslutsfattandet.
          </note>
          <note>
            Den stora frågan är: Vad beror dessa tendenser på, och vad kan
            vi göra åt dem?
          </note>
          <note>
            Lokala experiment och decentralisering var något som Sofia Jonsson
            efterlyste. Jag anser också att det finns en oerhört stor potential
            på den lokala nivån som vi inte har tagit till vara i tillräcklig
            utsträckning.
          </note>
          <note>
            Eftersom min talartid snart är ute, hoppas jag att jag får tillfälle
            att återkomma till detta tema senare.
          </note>
          <note type="speaker">
            Anf. 162 SOFIA JONSSON (c):
          </note>
          <note>
            Fru talman! Jag håller helt med statsrådet om att det är viktigt
            att ta tag i problemet. Mycket av det som statsrådet säger här
            tycker jag är bra, men problemet är att det inte längre går att
            bara prata, utan det måste komma konkreta förslag. Det vore intressant
            om vi gemensamt kunde komma fram till några sådana.
          </note>
          <note>
            Vi tog båda i våra inlägg upp Voice, Röda korsets ungdomsförbunds
            undersökning om ungdomar och demokrati. Man har gjort en undersökning
            bland högstadie- och gymnasieelever som visar att 33 % av de tillfrågade
            inte riktigt tror på demokratin som det styrelseskick som vi ska
            ha. Även om man bara har frågat 60 klasser, så är det ändå en
            tredjedel av dessa ungdomar som inte riktigt tror på demokratin.
            Det är ju skrämmande. Då kan man inte bara säga att det är ett
            litet antal som tillfrågats eller att det inte är ett så stort
            problem. Jag tycker att det är ett problem, och vi måste hjälpas
            åt att hitta en lösning på det.
          </note>
          <note>
            Sedan var vi inne på frågan om skolan, och skolan är oerhört
            viktig. En bra skola är en grund för en bra demokrati. Vi har
            haft värdegrundsåret då man har diskuterat demokrati och engagemang
            i skolorna, vilket är bra. Men det måste ju till mer än bara diskussioner.
          </note>
          <note>
            Centerpartiets förslag har under en lång tid varit att decentralisera
            makten inom skolan, att låta de lokala skolstyrelserna handha
            det som skolan ska vara till för, nämligen att se över budgeten
            och den undervisning som ska bedrivas. Vår idé är att det i de
            lokala skolstyrelserna ska finnas lärare, föräldrar och elever.
            Efter det att det nu har pågått flera försök kan man se att skolor
            som har inrättat lokala skolstyrelser har förändrats, dels har
            förstörelsen minskat, dels har engagemanget ökat. Man känner att
            man äntligen får vara med och besluta om sin egen vardag, för
            arbetsplatsen för de yngre är ju skolan. Skolmiljön och engagemanget
            i skolan är ju A och O för det fortsatta livet och demokratin.
          </note>
          <note>
            Eftersom statsrådet säger i sitt svar att hon tycker att det
            är en väldigt bra idé med lokala skolstyrelser, undrar jag varför
            man inte kan ta steget ut och försöka inrätta sådana i varje skola.
            Jag skulle tycka att det vore en oerhört bra idé. Det vore ett
            stort framsteg för demokratin och för decentraliseringen. Om statsrådet
            är beredd att arbeta för en ordentlig decentralisering, som hon
            säger att hon är, är detta ett första steg där de yngre människorna
            tillsammans med sina föräldrar får vara med och påverka.
          </note>
          <note>
            Ett annat problem är de pengar som satsas och de projekt som
            bildas, vilket statsrådet också diskuterar, eftersom vuxna sitter
            och bestämmer över pengar och projekt som ska handla om ungdomar.
            Det är inte ungdomarna själva som får vara med och utveckla projektidéer
            och se vart pengarna ska gå. Jag tycker att man kan se över detta
            och också låta yngre människor få vara med i de demokratiska församlingarna
            i de utredningar som vi har.
          </note>
          <note>
            Ett steg i demokratins utveckling kan ju vara att sänka rösträttsåldern.
            I Centerpartiet har vi diskuterat frågan. Vi har tagit ett första
            steg och säger att man, till skillnad från i dag då man ska vara
            18 år för att få rösta, ska gå efter kalenderår, inte efter den
            dag då man fyller 18. Är det något som statsrådet skulle kunna
            tänka sig? Skulle statsrådet också kunna tänka sig att fundera
            lite mer över detta med 16-årig rösträttsålder?
          </note>
          <note type="speaker">
            Anf. 163 Statsrådet BRITTA LEJON (s):
          </note>
          <note>
            Fru talman! När det gäller skolan och den lokala nivåns betydelse
            vill jag säga, med risk för att verka fyrkantig, att skolan inte
            är mitt huvudsakliga ansvarsområde. Det finns ett annat departement
            och en annan minister som är ansvarig för den.
          </note>
          <note>
            Stora förändringar måste få ta tid. Man kan inte rusa åstad och
            genomföra stora förändringar utan att också se till att de utvärderas,
            analyseras och effekterna av dem följs.
          </note>
          <note>
            Nu pågår en försöksverksamhet som självklart måste följas noga
            innan man drar slutsatser för framtiden. Vi måste veta om detta
            är rätt väg att gå eller om vi har anledning att tänka om på några
            punkter.
          </note>
          <note>
            Det finns ju inget viktigare än skolan när det gäller våra barns
            fortsatta liv, och då måste vi också vara varsamma med den miljön
            och den viktiga institutionen.
          </note>
          <note>
            Jag vill säga något om den lokala nivån, decentraliseringen och
            detta med ungdomars representation i olika beslutande församlingar.
            De utredningsdirektiv som regeringen antog före jul handlar om
            några i mitt tycke mycket viktiga områden som vi måste titta närmare
            på om vi ska hitta vägar att fördjupa folkstyret i Sverige. Koncentrationen
            ligger just på den kommunala nivån, den lokala nivån. Där lyfter
            vi fram ett antal viktiga punkter. En av dessa är att bland de
            människor som i dag är politiker, som fattar politiska beslut
            i våra kommuner, är representativiteten för dålig i flera avseenden.
            Det är också så att vi har sett alltför många förtida avhopp.
            Dessa är inte heller representativt utspridda utan det är särskilt
            unga människor och kvinnor som drabbats.
          </note>
          <note>
            En av de viktiga åtgärderna i framtiden för ett folkstyre som
            är reellt är just att vi ser till att motverka den tendens som
            vi är inne i just nu; att vi får färre personvalda och att representativiteten
            försämras. Vi måste se till att vi får in fler från de grupper
            som i dag inte är tillräckligt företrädda. Det gäller bl.a. ungdomar,
            invandrare, egenföretagare och människor med funktionshinder.
            Det är en av de väldigt viktiga punkterna.
          </note>
          <note>
            Den här utredningen, som ännu inte är besatt med människor men
            som snart kommer att vara det, hoppas jag ska kunna komma längre
            och komma med konkreta förslag på vad vi kan göra för att komma
            dit vi vill. Det om något är väl en väg framåt som jag tror att
            vi båda kan anse som värdefull.
          </note>
          <note>
            Så till det här med sänkt rösträttsålder. Jag kan mycket väl
            erkänna att när jag fick det här uppdraget var det en av de frågor
            som jag väldigt tidigt stötte på från olika ungdomsorganisationer.
            Spontant ansåg jag att det kanske kunde vara värt att titta närmare
            på saken. Sedan har jag, ju mer jag har tittat på frågan, insett
            att det inte är så väldigt enkelt. Rösträttsåldern hänger samman
            med många andra saker, bl.a. myndighetsåldern. Det finns goda
            skäl att behålla en hel del av de samband som finns. Det gör frågan
            betydligt mer komplicerad än om den enbart handlade om rösträttsålder.
          </note>
          <note>
            För närvarande är inte frågan så oerhört aktuell ur mitt perspektiv.
            Jag kan väl också säga att när jag träffar ungdomar, skolelever
            på gymnasienivå och högstadienivå, är det inte alltid så självklart
            att den här frågan anses som oerhört prioriterad av de unga själva.
          </note>
          <note type="speaker">
            Anf. 164 SOFIA JONSSON (c):
          </note>
          <note>
            Fru talman! När jag diskuterar eller tänker på demokrati och
            decentralisering så handlar det inte bara om att följa de strukturer
            som vi har i dag, att kommunerna är den lägsta nivån. Jag vill
            gå ännu längre.
          </note>
          <note>
            Jag vill att ännu fler människor ska kunna få vara delaktiga.
            Den representativa demokratin är jätteviktig och ska bevaras.
            Men vi kan öppna upp och låta fler människor få möjlighet att
            besluta över sin vardag och få den makt vi alla behöver.
          </note>
          <note>
            Det kan vara så, statsrådet, att går man ut och frågar på det
            sätt som statsrådet nämnde att hon gjort så är en del 16-åringar
            lite fundersamma: Kan det möjligen vara så att jag kan gå ut och
            rösta? Det är ju ett stort ansvar. Är det inte så att vi har byggt
            upp det här systemet under lång tid, och att man har tagit bort
            ansvaret från oss när vi växte upp eftersom man har centraliserat
            på det här sättet? Det kan vara därför man är främmande.
          </note>
          <note>
            Vore det inte då bättre att öka demokratin och se till att fler
            får makt och inflytande tidigt? Statsrådet säger ju i sitt svar
            att unga människor måste få verkligt inflytande över beslut som
            fattas. Vad är det då som statsrådet vill föra fram?
          </note>
          <note type="speaker">
            Anf. 165 Statsrådet BRITTA LEJON (s):
          </note>
          <note>
            Fru talman! Nej, det är sant som Sofia Jonsson säger. Den lokala
            nivåns betydelse handlar inte enbart om den representativa demokratins
            olika arenor och om möjligheterna att utöva inflytande och vara
            med där. Jag håller med om att det också handlar om att se alla
            övriga former av politisk aktivitet, engagemang och ansvarstagande
            som i dag finns runtom i Sverige.
          </note>
          <note>
            Det är också så att bl.a. forskare inom ramen för
          </note>
          <note>
            Demokratiutredningen har analyserat på vilka punkter som svenska
            befolkningen i dag anser att man har mer att säga till om än för
            ett antal år sedan. Det visar sig att områden där olika former
            av brukarstyrelse har införts är sådana exempel. Det förtjänar
            naturligtvis en viss eftertänksamhet och ger oss en signal om
            någonting.
          </note>
          <note>
            Samtidigt vill jag säga att jag är den första som bejakar engagemang
            oavsett - nästan - vilka former det tar sig inom lagens råmärken.
            Men det är också så att ett engagemang för en enstaka skola, ett
            engagemang för att bevara den lokala affären eller ett nätverk
            för att skydda miljön på orten på något sätt bör länkas till de
            beslut som måste fattas någonstans på demokratisk grund.
          </note>
          <note>
            Därför är det väsentligt att vi fokuserar på den representativa
            demokratins förmåga att ta hand om detta engagemang, denna kunskap
            och denna vilja utan att trycka ned andra former av engagemang.
            Det gäller att se styrkan i både-och.
          </note>
          <note>
            Jag tror att jag slutar där.
          </note>
          <note>
            Överläggningen var härmed avslutad.
          </note>
          <note>
            22 § Svar på interpellation 1999/2000:183 om etnisk och kulturell
            mångfald
          </note>
          <note type="speaker">
            Anf. 166 Statsrådet BRITTA LEJON (s):
          </note>
          <note>
            Fru talman! Marianne Andersson har ställt ett antal frågor om
            åtgärder för att stärka invandrares delaktighet i det politiska
            arbetet. Interpellationen har överlämnats till mig eftersom några
            av frågorna ligger inom mitt ansvarsområde.
          </note>
          <note>
            Jag kan i stort instämma i den beskrivning som
          </note>
          <note>
            Marianne Andersson ger om invandrarnas situation när det gäller
            deltagandet i demokratin. Ett av flera oroande tecken är att valdeltagandet
            bland utländska medborgare fortsätter att minska. Det var endast
            35 %
          </note>
          <note>
            som deltog i det senaste kommunalvalet. Andelen har minskat för
            varje val sedan år 1976, då utländska medborgare för första gången
            hade möjlighet att delta i kommunala val i Sverige. Det här är
            ett av flera tecken på att polariseringen i samhället har ökat,
            och det måste vi ta på största allvar.
          </note>
          <note>
            Detta var ett viktigt skäl till att regeringen omedelbart efter
            valet hösten 1998 beslutade om tilläggsdirektiv till Demokratiutredningen.
            Den fick i uppdrag att utreda orsakerna till det sjunkande valdeltagandet
            och att föreslå åtgärder för att öka medborgarnas delaktighet
            och engagemang i det demokratiska systemet.
          </note>
          <note>
            Demokratiutredningen kommer att redovisa sitt arbete om ett par
            veckor. Utredningen har haft samråd med rådet för utvärdering
            av 1998 års val, som hade ett särskilt uppdrag att utvärdera om,
            och i så fall på vilket sätt, reformen av det svenska valsystemet
            påverkade valdeltagandet i 1998 års val. Utredningen har också
            samrått med Integrationsverket, som särskilt har i uppdrag att
            undersöka utvecklingen när det gäller valdeltagandet bland invandrare.
          </note>
          <note>
            Även om jag i stort instämmer i Marianne Andersson beskrivning
            vill jag något nyansera beskrivningen om personvalets effekter.
            Rådet för utvärdering av 1998 års val säger i delbetänkandet Personval
          </note>
          <note>
            1998 att kandidater med utländsk bakgrund har utnyttjat personvalsinstrumentet
            i ungefär samma utsträckning som svenska kandidater.
          </note>
          <note>
            Orsaken till att många kandidater har bedrivit egna kampanjer
            är att de ibland har känt ett motstånd från de lokala partiledningarna.
            Å andra sidan har de upplevt ett starkt stöd från invandrarföreningar
            och fackliga organisationer.
          </note>
          <note>
            Enligt rådets bedömning kan personvalsreformen sägas varken ha
            gynnat eller missgynnat invandrarkandidaterna. Systemet har visat
            sig relativt neutralt.
          </note>
          <note>
            En mycket positiv effekt i det här sammanhanget som rådet pekar
            på är att invandrarkandidaternas kampanjer har lett till att personer
            som i övrigt inte är politiskt aktiva har engagerat sig i valrörelsen.
            Förhoppningsvis kan detta leda till att partierna på längre sikt
            lyckas få med fler personer med invandrarbakgrund i sina organisationer.
          </note>
          <note>
            När det sedan gäller de konkreta frågor som Marianne Andersson
            ställer så avser den första frågan åtgärder för att förbättra
            representationen i nämndemannakåren. Här vill jag gärna hänvisa
            till att regeringen i januari förra året tillkallade en särskild
            utredare som ska göra en översyn av krav på svenskt medborgarskap
            och andra krav relaterade till medborgarskap i lagstiftningen.
            Utredaren hade i uppgift att identifiera vilka reformbehov som
            finns.
          </note>
          <note>
            Regeringen beslutade den 27 januari i år att utredningen fr.o.m.
            den 1 februari 2000 ska fortsätta sitt arbete som en parlamentarisk
            kommitté. Samtidigt förlängs tiden för att redovisa uppdraget
            till den
          </note>
          <note>
            1 december 2000.
          </note>
          <note>
            Jag vill också hänvisa till det interpellationssvar angående
            nämndemän som justitieminister Laila
          </note>
          <note>
            Freivalds lämnade här i kammaren den 18 januari.
          </note>
          <note>
            Där aviserar justitieministern att hon överväger att låta en
            utredning titta på frågor som rör nämndemannainstitutet, bl.a.
            nämndemannakårens sammansättning.
          </note>
          <note>
            Marianne Andersson har också frågat mig vilka åtgärder regeringen
            tänker vidta för att stärka invandrares delaktighet i det politiska
            arbetet.
          </note>
          <note>
            Regeringen har nyligen tillsatt en parlamentarisk utredning som
            enligt sina direktiv ska föreslå åtgärder för att stärka den medborgerliga
            insynen och deltagandet i den kommunala demokratin. I direktiven
            betonas att samhällets etniska och kulturella mångfald på ett
            bättre sätt än i dag måste avspegla sig bland de förtroendevalda.
            Utredningen ska därför närmare undersöka vilka särskilda åtgärder
            som behövs för att öka möjligheterna för personer med utländsk
            bakgrund att få insyn i och möjligheter att delta i den kommunala
            demokratin.
          </note>
          <note>
            Det påpekas i direktiven att det låga valdeltagandet bland utländska
            medborgare till viss del kan bero dels på brist på information
            och kunskap om politiska partier, dels på språksvårigheter och
            begränsade kontakter i samhällslivet. En utgångspunkt för utredningen
            måste därför vara att ingen medborgare ska behöva stå utanför
            demokratin på grund av bristande kunskaper om t.ex. demokratiska
            traditioner eller hur det svenska samhällslivet fungerar.
          </note>
          <note>
            Marianne Anderssons tredje fråga avser hur regeringen avser arbeta
            för att öka möjligheten till kulturell autonomi.
          </note>
          <note>
            Begreppet kulturell autonomi är inte entydigt och kan tolkas
            på olika sätt. Jag kan emellertid helt ställa mig bakom vad Marianne
            Andersson skriver i detta avsnitt av interpellationen om att "etnisk
            och kulturell mångfald förutsätter ömsesidig respekt" och att
          </note>
          <note>
            "kulturer kan löpa parallellt och berika varandra om människor
            är trygga i sin identitet". Likaså delar jag hennes bedömning
            att "många som invandrat har ett berättigat behov att hitta en
            egen kombination av kulturella identiteter".
          </note>
          <note>
            Dessa värderingar och bedömningar ligger också till grund för
            den svenska integrationspolitiken. Samhällets etniska och kulturella
            mångfald ska tas som utgångspunkt för den generella politikens
            utformning och genomförande på alla samhällsområden och på alla
            nivåer. Härigenom skapas förutsättningar för att alla människor
            i vårt land, oavsett etnisk eller kulturell bakgrund, ska kunna,
            som Marianne Andersson skriver, hitta en egen kombination av kulturella
            identiteter.
          </note>
          <note>
            Marianne Andersson skriver i detta sammanhang att grupper som
            velat starta och driva egna förskolor baserade på språklig eller
            religiös grund har förhindrats att göra detta. Jag vill poängtera
            att lagstiftningen på området inte hindrar en kommun att ge tillstånd
            att driva sådana förskolor då kraven på god kvalitet och säkerhet
            är uppfyllda. Det finns alltså i lagstiftningen ingen grund för
            att avslå en ansökan på grund av sådana skäl som Marianne Andersson
            nämner. Det finns dock ingen skyldighet för en kommun att lämna
            bidrag till en enskild förskola.
          </note>
          <note>
            Avslutningsvis vill jag betona att ökad etnisk och kulturell
            mångfald är nödvändigt för att bryta segregationen och fördjupa
            vår demokrati.
          </note>
          <note>
            Det är viktigt att vi höjer kompetensen och trovärdigheten hos
            våra myndigheter. Många arbetsgivare, däribland statliga, går
            miste om den kanske mest kvalificerade arbetssökande till en viss
            tjänst därför att personer med utländsk bakgrund av olika anledningar
            bortsorteras och ibland rentav diskrimineras.
          </note>
          <note>
            Det är angeläget att myndigheterna rekryterar personer med utländsk
            bakgrund för att staten ska kunna vara ett föredöme som arbetsgivare
            men också för att myndigheterna inte ska gå miste om den kompetens
            som personer med utländsk bakgrund besitter. Det är också viktigt
            att medborgarna kan känna igen sig när de besöker myndigheter.
            Sedan ett drygt år tillbaka ställer regeringen därför krav på
            myndigheterna att de ska redovisa vilka åtgärder som har vidtagits
            eller planeras för att öka den etniska och kulturella mångfalden
            bland personalen.
          </note>
          <note>
            När stora grupper av invånare står utanför samhällsgemenskapen,
            saknar inflytande och delaktighet så är demokratin svag. För att
            stärka och fördjupa demokratin måste i stället segregationen hävas.
            Vi har en skyldighet att garantera att den medborgerliga rätten
            till makt, inflytande, deltagande och delaktighet tillkommer alla
            - oavsett exempelvis etnisk bakgrund.
          </note>
          <note>
            Dessutom har samhällsutvecklingen allt att vinna på att bättre
            ta till vara de positiva aspekterna på den ökade etniska och kulturella
            mångfalden i vårt land.
          </note>
          <note>
            Besluten blir helt enkelt bättre om fler perspektiv beaktas och
            olika erfarenheter kommer till tals. Det är därför jag anser det
            vara en rikedom att det bor människor med många olika etniska
            och kulturella tillhörigheter i vårt land. Men denna rikedom förslösas
            när segregationen breder ut sig.
          </note>
          <note type="speaker">
            Anf. 167 MARIANNE ANDERSSON (c):
          </note>
          <note>
            Fru talman! Tack så mycket för det långa och omfattande svaret.
            Det var mycket välvilligt men lite föga konkret. Vi delar ju uppfattningar,
            och vi ser ju problemen - där är vi överens. Och jag vet att det
            är svårt att veta vad man ska göra. Svaret andas att vi bollar
            frågorna in i utredningar, och sedan får utredningarna tilläggsdirektiv,
            sedan blir det förlängt, och sedan händer det inte så mycket.
            Det tar tid. Och jag måste säga att jag är otålig, och det är
            jag därför att dessa frågor ju inte är nya på något sätt. Frågan
            om våra nya svenskars situation och integration är ju gammal och
            har stötts och blötts i många år och har diskuterats på så många
            olika sätt. Jag vet inte hur många gånger som jag har tagit upp
            den med andra ministrar i denna kammare.
          </note>
          <note>
            Jag satt själv med Invandrarpolitiska kommittén för några år
            sedan. Vi diskuterade denna problematik om integration osv. utifrån
            en mängd olika aspekter.
          </note>
          <note>
            Utredningen lade fram förslag. Det tog lång tid, och sedan genomfördes
            några förslag men andra inte. Vi kände redan då att vi var sent
            ute, att vi på något sätt balanserade på någon sorts krutdurk
            av utanförskap, arbetslöshet och segregation, vilket är särskilt
            allvarligt när det gäller ungdomar - detta också i ljuset av att
            de stora flyktingströmmarna kom till Sverige i slutet av 80-talet
            och i början av 90-talet. Det var då vi hade den stora anstormningen,
            och det var då som vi var tvungna att göra någonting. Vi tappar
            så mycket när det inte händer någonting.
          </note>
          <note>
            Jag säger detta därför att de nya svenskarnas låga valdeltagande
            och bristande demokratiska engagemang ju hänger ihop med helheten.
            Det hänger ju ihop med vårt flyktingmottagande och vår integrationspolitik.
          </note>
          <note>
            Trots att vi stundtals har haft en ganska hetsig debatt om volymerna
            när det gäller flyktingmottagandet i Sverige så har det funnits
            och finns en stor och positiv majoritet för att vi ska kunna erbjuda
            människor skydd i vårt land. Det är vi överens om. Men problemet
            har varit att när människor väl har kommit hit så har vi behandlat
            dem som om de behövde skydd när de kom hit också. Jag vill säga
            det. Vi har tagit hand om dem, vi har beskyddat dem, vi har tyckt
            synd om dem, och vi har inte tillåtit människor att arbeta.
          </note>
          <note>
            Detta har vi sedan länge haft en debatt om. Och när människor
            nästan mot förmodan lyckas då har vi blivit nästan lite bestörta,
            och det har funnits avundsjuka i samhället. Detta handlar om attityder
            i hela samhället, det riktar sig inte direkt mot regeringen.
          </note>
          <note>
            Jag känner många invandrare. Jag känner bl.a. en ung iransk kvinna
            som en gång sade till mig:
          </note>
          <note>
            Varför tycker ni svenskar bara om oss när det är synd om oss?
          </note>
          <note>
            Jag har många gånger tänkt på det, och det ligger så mycket i
            det egentligen. För när någon lyckas då blir vi faktiskt lite
            avundsjuka. Men det är också ett misslyckande. Vi har inte vågat
            lägga ansvaret på de nya svenskarna att ta vara på sin egen situation.
            Det har varit för mycket av omhändertagande, och det sade vi också
            i den här utredningen, och det var vi ganska överens om.
          </note>
          <note>
            Jag påstår att utan ansvar så blir man aldrig delaktig i samhället.
            Detta hänger så mycket ihop, och det är där som vi har missat
            något i ren välvilja. Jag brukar säga att vi har varit lite dumsnälla
            ibland. Vi vill väl, men det har inte gått så bra. Samtidigt vet
            vi att dessa människor som har kommit hit är företagsamma, kunniga
            och ofta välutbildade. Och oavsett om de är välutbildade eller
            inte så är det människor med energi, kraft och företagsamhet som
            lyckas komma hit. Det är ju en sådan resurs, och vi missar den
            så mycket.
          </note>
          <note>
            Jag ska ställa några frågor, men jag får återkomma sedan.
          </note>
          <note>
            Jag tycker t.ex. inte att det är rimligt att nämndemannakåren
            inte speglar Sveriges befolkning. Jag hoppas att justitieministern
            nu verkligen tillsätter en utredning som ska behandla frågan om
            medborgarskap och att den kommer att behandlas med förtur.
          </note>
          <note>
            Jag återkommer i nästa inlägg för att kommentera svaret ytterligare
            och för att ställa frågor.
          </note>
          <note type="speaker">
            Anf. 168 Statsrådet BRITTA LEJON (s):
          </note>
          <note>
            Fru talman! Det tar tid, och jag är otålig, säger
          </note>
          <note>
            Marianne Andersson. Jag tillhör väl också den kategorin. Och
            det är lätt att konstatera att vi i dag kanske ser att vi är sent
            ute i en del avseenden.
          </note>
          <note>
            Samtidigt är det också så att vi i dag har ett annat läge än
            vad vi hade för tio år sedan. Vi har i dag ett läge som det handlar
            om att ta vara på. Jag tror att vi har möjligheter att förändra
            situationen i dag.
          </note>
          <note>
            Jag tänkte med några få ord beskriva vad jag ser, och det anknyter
            till behovet av att ta ansvar i samhället som en oundgänglig ingrediens
            i att vara medborgare i ett demokratiskt samhälle.
          </note>
          <note>
            Vi har under de senaste tio åren talat oerhört mycket om arbetslöshet,
            och vi har haft en oerhört stor arbetslöshet. Vi har haft en otrygghet
            på arbetsmarknaden som har betytt mycket särskilt för grupper
            som redan tidigare har sämre möjligheter än andra att göra sig
            gällande i det svenska samhället, bl.a. invandrare.
          </note>
          <note>
            Om vi ser till hur den svenska befolkningens sammansättning ser
            ut och om vi ser till hur arbetskraften ser ut, så inser vi att
            det i dag och åren framöver finns ett oerhört stort behov av att
            rekrytera och nyanställa människor för att ersätta alla de människor
            som under de närmaste åren kommer att gå i pension.
          </note>
          <note>
            Och vi har inte riktigt så många ungdomar i arbetsför ålder för
            att täcka detta glapp. Samtidigt har vi i dag ungefär 268 000
            människor som är öppet arbetslösa i
          </note>
          <note>
            Sverige. Och om vi inte, där vi kan, använder oss av denna situation
            för att rekrytera och anställa människor med invandrarbakgrund
            i t.ex. offentlig verksamhet så missar vi ett gyllene tillfälle,
            vilket vore oerhört synd.
          </note>
          <note>
            Jag är därför oerhört glad över att kunna säga att vi från regeringens
            sida sedan ett år tillbaka ställer krav på våra myndigheter att
            arbeta för en ökad etnisk mångfald, för fler invandrare i offentlig
            verksamhet.
          </note>
          <note>
            Precis som Marianne Andersson säger måste den offentliga verksamheten
            - oavsett om vi pratar om polisen eller om vi pratar om skolan
            eller vad det nu kan vara - återspegla den svenska befolkningens
            sammansättning. Jag är faktiskt hoppfull och tror att vi nu har
            ett läge som vi kanske inte tidigare haft när det gäller att förbättra
            situationen. Arbete är en oundgänglig ingrediens i en människas
            liv som aktiv medborgare i det svenska samhället - åtminstone
            för de allra flesta. Jag är, som sagt, hoppfull.
          </note>
          <note type="speaker">
            Anf. 169 MARIANNE ANDERSSON (c):
          </note>
          <note>
            Fru talman! Jag tänkte också komma till det här med arbete och
            arbetslöshet. Ja, situationen är som den är. Men samtidigt kommer
            jag ihåg hur det var på
          </note>
          <note>
            80-talet när vi inte hade någon arbetslöshet. Däremot hade vi
            invandrarakademiker. Jag satt då i utbildningsutskottet och vi
            jobbade mycket med invandrarakademiker som inte fick jobb trots
            att många av dem t.o.m. hade fått sin utbildning här i Sverige.
            De kunde svenska utmärkt. Men de fick inte jobb trots att det
            var brist på folk. Jag hoppas att det nu är en annan situation.
            Jag hoppas också att vi verkligen har lärt oss något av detta.
          </note>
          <note>
            Svaret andas en klädsam självkritik - att statliga myndigheter
            är ganska dåliga i sammanhanget och att man nu har krav på dem
            att avrapportera. Men hur är det egentligen med Regeringskansliet?
            Hur ser det ut där? Har ni någon statistik på hur det ser ut där?
            Jag skulle inte tro att det är jättebra. Jag ser inte så många
            i mina kontakter med Regeringskansliet men det är en fråga för
            sig.
          </note>
          <note>
            Jag vet inte om jag riktar mig till rätt person men det handlar
            också om en sak som vi alla måste diskutera eftersom den har med
            demokratin att göra. Det gäller begreppet invandrare som ju diskuteras.
            Vilket ord ska vi egentligen använda? Detta är alltså en gammal
            diskussion. Integrationsministern har ju varit aktuell i samband
            med en utredning som kommit med ett förslag.
          </note>
          <note>
            Ska vi inte kalla de människor som har kommit hit för svenskar?
            De är faktiskt svenskar när de har kommit hit. Vi kan kalla dem
            för nya svenskar eller för första generationens svenskar eller
            andra generationens svenskar. Det är åtminstone bättre än att
            kalla dem för andra generationens invandrare som är ett fullständigt
            bisarrt begrepp. Hela tiden ställer vi i vårt språk människor
            utanför. Jag tror att det har betydelse. Jag skulle gärna vilja
            ha en kommentar från demokratiministern om hur hon ser på det
            här begreppet.
          </note>
          <note>
            Sedan ska jag ta upp en annan sak som kanske också ligger lite
            utanför ämnet. Det handlar om demokratin. Jag tänker på det lokala
            självstyret. Jag har flera gånger skrivit motioner om att man
            i områden där det finns många nya svenskar, där det är en stor
            dominans av dem och där vi vet att servicen ofta varit dålig och
            att det varit stora problem, skulle lämna över ett större ansvar
            på människorna själva när det gäller att ta hand om det egna kvarteret
            eller den egna stadsdelen. Man skulle ge dem möjligheter att ta
            hand om de resurser som ändå skulle gå dit, just för att låta
            dem hantera saker på egen hand. Då skulle det demokratiska intresset
            väckas; det är jag alldeles säker på.
          </note>
          <note>
            Jag vet att det inte skulle vara problemfritt men med tanke på
            floran av utredningar kunde väl detta vara värt att utredas. Det
            handlar alltså om hanteringen för att ge människor ett större
            självstyre så långt man kan sträcka sig. Det gäller egentligen
            även vissa lagändringar. Jag tror att människor på det här sättet
            skulle lära sig saker och få väldigt mycket på köpet.
          </note>
          <note>
            Jag har tagit upp detta till debatt med flera ministrar och de
            har nog tyckt att det varit ganska bra men ingenting har hänt
            så jag vill bolla över frågan igen.
          </note>
          <note>
            Skulle detta alltså kunna vara något för att främja demokratin?
          </note>
          <note>
            Man kan säkert tycka att det här behöver göras på många fler
            ställen men vi skulle kanske kunna göra ett försök i invandrartäta
            områden.
          </note>
          <note type="speaker">
            Anf. 170 Statsrådet BRITTA LEJON (s):
          </note>
          <note>
            Fru talman! Vad gäller frågan om Regeringskansliet och invandrarna
            vet jag inte exakt hur det står till.
          </note>
          <note>
            Det skulle säkert kunna vara mycket bättre.
          </note>
          <note>
            Däremot kan jag svara att även RK som en del av förvaltningen
            nu för tiden har ambitionen att bli mycket bättre på området och
            har en arbetsgrupp som arbetar med frågan. Förhoppningsvis kommer
            andelen människor med invandrarbakgrund att i framtiden öka också
            på Regeringskansliet. Det ska vi se till att den gör. Det gäller
            också förvaltningen i övrigt.
          </note>
          <note>
            Begreppet invandrare måste jag nog, tyvärr, avstå från att lämna
            några kommenterar om eftersom det inte är min fråga. Det skulle
            inte vara rätt av mig att här försöka anlägga särskilda synpunkter
            på det. Men jag instämmer i det som Marianne Andersson säger om
            hur vi benämner varandra. Med vilka ord vi bemöter varandra har
            naturligtvis oerhört stor betydelse så det är viktigt att vi gör
            rätt.
          </note>
          <note>
            Sedan har vi frågan om den offentliga förvaltningen, särskilt
            där den har varit dålig. Kanske skulle man, som ett försök att
            förbättra den men också som ett led i en decentralisering och
            ett ökat lokalt självstyre, överlåta den på befolkningen. Det
            är en stor fråga. Ja, det är en stor fråga som spänner över många
            områden. Mycket av det här är framför allt kommunala frågor.
          </note>
          <note>
            Det finns olika orsaker till att offentlig service kanske inte
            är bra. I de fall där det handlar om bristande skatteunderlag
            eller om att kommunerna har haft svårt att få pengarna att räcka
            till och därför har tvingats prioritera och avstå från saker som
            man egentligen insett behövs i längden gäller det egentligen två
            olika saker.
          </note>
          <note>
            Dels handlar det om resurser och om tillräckligt med insatser
            för att ha en samhällelig service värd namnet överallt där människor
            behöver den.
          </note>
          <note>
            Dels handlar det om att med decentralisering kunna öka människors
            makt över sin vardag. Där händer saker runtom i Sverige i dag.
            Vi ser ju att många ideella föreningar, idrottsföreningar och
            andra föreningar tar egna initiativ och sluter avtal med kommuner.
            De tar också hand om och sköter olika delar av den kommunala verksamheten,
            ofta med mycket gott resultat.
          </note>
          <note>
            Jag tror dock inte att de båda frågorna nödvändigtvis med fördel
            ska kopplas samman. Man måste nog fundera lite grann över vad
            som är orsaken till den bristfälliga servicen i en del områden
            innan man väljer just den lösning som Marianne Andersson förordar.
          </note>
          <note>
            I övrigt finns det många aspekter på de frågeställningar som
            Marianne Andersson tar upp. För egen del tycker jag att det är
            angeläget att med några ord uppehålla mig vid valdeltagandet,
            som jag inledningsvis pratade om. Valdeltagandet kan tyckas som
            ointressant. Ett 80-procentigt valdeltagande i svenska riksdagsval
            är väl ingen fara, kan man tycka. Nej, det är det inte. Men i
            vissa bostadsområden och i vissa kommundelar i Sverige ligger
            valdeltagandet under
          </note>
          <note>
            30 %. Detta är en tickande bomb. Det innebär en oerhörd oro inför
            framtiden om vi inte lyckas ändra på detta. Där tror jag att vi
            måste sätta in våra aktiviteter och prioriteringar för att försöka
            åstadkomma förändringar.
          </note>
          <note type="speaker">
            Anf. 171 MARIANNE ANDERSSON (c):
          </note>
          <note>
            Fru talman! Just valdeltagandet är det utlösande i den här debatten
            men jag tror att det handlar om så mycket mer. Vi kan inte bara
            säga: Du ska gå och rösta den och den dagen. I stället måste man
            känna:
          </note>
          <note>
            Jag är med i samhället och känner ett ansvar. Jag behövs och
            min röst behövs i det här samhället. Men man känner inte det utan
            man känner ett utanförskap och att man inte har makt över vardagen,
            att man inte har den möjligheten. Passiviteten har funnits en
            lång tid. Det är svårt att bryta den på en gång - det vet vi alla
            - men vi får inte ge upp. Därför tycker jag att en utredning om
            ytterligare lokalt självstyre skulle kunna vara en sak. Jag tror
            inte att det går att bara rätt upp och ned fatta beslut, utan
            det är i så fall nödvändigt att utreda. Det är alltså en sak som
            jag skulle vilja skicka med.
          </note>
          <note>
            Sedan har vi detta med kulturell autonomi, förskolor, friskolor
            etc. Jag tror att det är väldigt viktigt att man, för att kunna
            möta andra, är trygg i sin egen kultur. Det gäller oss likaväl
            som det gäller dem som kommer till oss.
          </note>
          <note>
            När man känner sig utanför drivs man tillbaka till sin egen gamla
            kultur, och det kan ibland ta sig ganska förfärliga uttryck. Vi
            vet ju hur det är med unga flickor och så, men den diskussionen
            hinner vi inte med nu. Därför är det viktigt att man ger signaler
            till kommunerna om att detta är ganska angeläget. Finns det önskemål
            om att t.ex. starta förskolor och skolor som är kulturella är
            det viktigt att man har en positiv inställning till detta. Signalerna
            är viktiga.
          </note>
          <note>
            Vi vet att vi kan ha lite olika åsikter om friskolor kontra allmänna
            skolor, men där finns det regler att hålla sig till. Det är viktigt
            vilka signaler som kommer från statsmakterna när det gäller sådana
            här saker för att få människor att känna en större trygghet i
            sin tillvaro. Därmed kan de möta oss på ett bättre sätt. Så det
            är ömsesidigt det här.
          </note>
          <note type="speaker">
            Anf. 172 Statsrådet BRITTA LEJON (s):
          </note>
          <note>
            Fru talman! Jag instämmer i Marianne Anderssons slutord, att
            det är viktigt vilka signaler vi sänder, vad vi prioriterar och
            vad vi fokuserar på. Jag kan hålla med om mycket av det som Marianne
            Andersson har tagit upp i sin interpellation.
          </note>
          <note>
            Jag betonade just arbetet i vår diskussion här. För att känna
            att man är en del av det svenska samhället, att man har rättigheter
            och skyldigheter och alla möjligheter att vara en aktiv medborgare
            i det svenska samhället är det naturligtvis inte avgörande om
            man går och röstar vart fjärde år. Det handlar i stället om vardagliga,
            mycket mer djupgående aspekter.
          </note>
          <note>
            Jag är helt övertygad om att det absolut avgörande i det sammanhanget
            är kunskap och framför allt arbete. Utan arbete är det svårt att
            ha möjlighet till egen försörjning. Det är också svårt att skaffa
            sig bostad och så småningom familj.
          </note>
          <note>
            För min egen del finns det stor anledning till glädje och tillförsikt
            inför framtiden när jag ser att det i det avseendet går åt rätt
            håll i Sverige, även om det hittills har gått alldeles för sakta.
            Den goda tillväxten på arbetsmarknaden har ännu inte i tillräcklig
            utsträckning spritt sig till invandrargrupperna. Det är en uppgift
            som vi måste arbeta väldigt mycket med framöver.
          </note>
          <note>
            Jag är övertygad om att med många goda insatser från den här
            kammaren, från Marianne Andersson och hennes och mina kolleger,
            kommer vi att lyckas.
          </note>
          <note>
            Medveten om den här uppgiften, som är en ödesfråga för det svenska
            folkstyret i framtiden, finns i hela
          </note>
          <note>
            Sverige i dag, vill jag påstå.
          </note>
          <note>
            Överläggningen var härmed avslutad.
          </note>
          <note>
            23 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 3 februari
          </note>
          <note>
            1999/2000:213 av Sten Andersson (m) till statsrådet
          </note>
          <note>
            Ulrica Messing
          </note>
          <note>
            Integrationspolitiken
          </note>
          <note>
            1999/2000:214 av Desirée Pethrus Engström (kd) till statsrådet
            Ingela Thalén
          </note>
          <note>
            Åtgärder för att minska sjukskrivningar
          </note>
          <note>
            1999/2000:215 av Sten Andersson (m) till statsminister Göran
            Persson
          </note>
          <note>
            En konferenskommunismens offer
          </note>
          <note>
            1999/2000:216 av Catharina Hagen (m) till finansminister Bosse
            Ringholm
          </note>
          <note>
            Skattemaningar från e-ekonomin
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 8 februari.
          </note>
          <note>
            24 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 3 februari
          </note>
          <note>
            1999/2000:492 av Jonas Ringqvist (v) till jordbruksminister Margareta
            Winberg
          </note>
          <note>
            Forskning inom ekologiskt lantbruk
          </note>
          <note>
            1999/2000:493 av Gudrun Lindvall (mp) till jordbruksminister
            Margareta Winberg
          </note>
          <note>
            Råttförsök om homosexualitet
          </note>
          <note>
            1999/2000:494 av Inger René (m) till statsminister
          </note>
          <note>
            Göran Persson
          </note>
          <note>
            Brott i socialismens namn
          </note>
          <note>
            1999/2000:495 av Hans Hoff (s) till statsrådet Ingegerd Wärnersson
          </note>
          <note>
            Fristående gymnasier
          </note>
          <note>
            1999/2000:496 av Kenneth Lantz (kd) till justitieminister Laila
            Freivalds
          </note>
          <note>
            Fängelsepermission
          </note>
          <note>
            1999/2000:497 av Jeppe Johnsson (m) till justitieminister Laila
            Freivalds
          </note>
          <note>
            Hot och våld inom kriminalvården
          </note>
          <note>
            1999/2000:498 av Tuve Skånberg (kd) till utrikesminister Anna
            Lindh
          </note>
          <note>
            Rättegång mot judar i Iran
          </note>
          <note>
            1999/2000:499 av Rosita Runegrund (kd) till statsrådet Maj-Inger
            Klingvall
          </note>
          <note>
            Angolanska flyktingar
          </note>
          <note>
            1999/2000:500 av Ola Karlsson (m) till miljöminister
          </note>
          <note>
            Kjell Larsson
          </note>
          <note>
            God miljö för konkurrens mellan matbutiker
          </note>
          <note>
            1999/2000:501 av Yvonne Ruwaida (mp) till jordbruksminister Margareta
            Winberg
          </note>
          <note>
            Djurförsök
          </note>
          <note>
            1999/2000:502 av Anders Sjölund (m) till jordbruksminister Margareta
            Winberg
          </note>
          <note>
            Äggproduktion
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 8 februari.
          </note>
          <note>
            25 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 2 februari
          </note>
          <note>
            1999/2000:475 av Anders Sjölund (m) till kulturminister Marita
            Ulvskog
          </note>
          <note>
            TV-licens
          </note>
          <note>
            1999/2000:477 av Carl Erik Hedlund (m) till finansminister Bosse
            Ringholm
          </note>
          <note>
            Restaurangmomsen
          </note>
          <note>
            1999/2000:478 av Johan Pehrson (fp) till finansminister Bosse
            Ringholm
          </note>
          <note>
            Ett nytt energiskattesystem
          </note>
          <note>
            1999/2000:482 av Ester Lindstedt-Staaf (kd) till finansminister
            Bosse Ringholm
          </note>
          <note>
            Miljöklassning av fordon
          </note>
          <note>
            1999/2000:484 av Ewa Larsson (mp) till kulturminister Marita
            Ulvskog
          </note>
          <note>
            Kulturens betydelse för regional tillväxt
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 8 februari.
          </note>
          <note>
            26 § Kammaren åtskildes kl. 18.33.
          </note>
          <note>
            Förhandlingarna leddes av tredje vice talmannen från sammanträdets
            början till ajourneringen kl. 13.56, av talmannen därefter t.o.m.
            15 § anf. 125 (delvis), av andre vice talmannen därefter t.o.m.
            21 §
          </note>
          <note>
            anf. 163 (delvis) och av tredje vice talmannen därefter till
            sammanträdets slut.
          </note>
        </div>
      </body>
    </text>
  </TEI>
</teiCorpus>
