<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--56</head>
          <docDate when="2000-01-26">2000-01-26</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 20 januari.
          </note>
          <note>
            2 § Anmälan om kompletteringsval till justitieutskottet
          </note>
          <note>
            Andre vice talmannen meddelade att Socialdemokraternas riksdagsgrupp
            under Morgan Johanssons ledighet anmält hans ersättare Bengt-Göran
            Hansson som suppleant i justitieutskottet.
          </note>
          <note>
            Andre vice talmannen förklarade vald till
          </note>
          <note>
            suppleant i justitieutskottet
          </note>
          <note>
            Bengt-Göran Hansson (s)
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1999/2000:40 till lagutskottet
          </note>
          <note>
            1999/2000:42 och 43 till socialförsäkringsutskottet
          </note>
          <note>
            1999/2000:44 till socialutskottet
          </note>
          <note>
            1999/2000:46 till finansutskottet
          </note>
          <note>
            1999/2000:47 och 48 till lagutskottet
          </note>
          <note>
            1999/2000:49 till konstitutionsutskottet
          </note>
          <note>
            1999/2000:51 till trafikutskottet
          </note>
          <note>
            1999/2000:52 och 53 till miljö- och jordbruksutskottet
          </note>
          <note>
            1999/2000:54 till utrikesutskottet
          </note>
          <note>
            1999/2000:56 till socialutskottet
          </note>
          <note>
            Motioner
          </note>
          <note>
            1999/2000:A6-A10 till arbetsmarknadsutskottet
          </note>
          <note>
            1999/2000:L11-L13 till lagutskottet
          </note>
          <note>
            1999/2000:K17-K21 till konstitutionsutskottet
          </note>
          <note>
            1999/2000:Sk17-Sk19 till skatteutskottet
          </note>
          <note>
            4 § Naturresursfrågor och vattenrätt
          </note>
          <note>
            Föredrogs bostadsutskottets betänkande 1999/2000:BoU2
          </note>
          <note>
            Naturresursfrågor och vattenrätt.
          </note>
          <note type="speaker">
            Anf. 1 STEN ANDERSSON (m):
          </note>
          <note>
            Fru talman! Trots att det i dag på annan plats i
          </note>
          <note>
            Stockholm inleds någonting som förvisso är större än det som
            vi nu ska syssla med är detta ändå en unik situation. I dag behandlar
            vi och avgör det första betänkandet på det nya millenniet. Att
            sedan jag råkar vara första talare kan jag skriva om i mina memoarer
            en gång, om de nu blir publicerade.
          </note>
          <note>
            Vi ska här behandla naturresursfrågor och vattenrätt. Till betänkandet
            finns två moderata reservationer, nr 2 och 3. Vi står givetvis
            bakom bägge två, men jag kommer bara att yrka bifall till och
            votering om reservation nr 2.
          </note>
          <note>
            När det gäller älvskyddet och dess omfattning har vi moderater
            länge ansett att vattenkraften är en bra och miljövänlig energikälla,
            när den finns på plats. Vi vet att framför allt byggandet av stora
            vattenkraftverk ofta har påverkat miljön på ett mycket negativt
            sätt.
          </note>
          <note>
            Därför anser vi att nuvarande lagstiftning är tillräcklig. De
            fyra outbyggda älvarna ska förbli outbyggda.
          </note>
          <note>
            Men vi vill sätta frågetecken inför de nya förslag som väckts
            om att man ska bygga nya men mindre vattenkraftverk. Vi anser
            att man måste vara mycket försiktigt. Även sådana innebär lokalt
            svåra påfrestningar på miljön.
          </note>
          <note>
            Vattendragsutredningen vill - och det är vi oroliga för - luckra
            upp det skydd som i dag finns för våra älvar. Vi är kritiska mot
            detta och anser att man vid en eventuell framtida utbyggnad, som
            vi generellt är emot, måste vara mycket försiktig så att man inte
            åstadkommer skador på miljön, skador som vi nu i efterhand har
            sett inte har kunnat repareras.
          </note>
          <note>
            Fru talman! Jag vill ändå nämna en sak. Trots vår hållning till
            en utbyggnad av vattenkraften kan man inte reservationslöst säga
            att detta gäller för alla tider.
          </note>
          <note>
            Allt beror nämligen på effekterna av den energipolitik som regeringen
            i dag tillsammans med sina två stödpartier har beslutat om.
          </note>
          <note>
            Jag läste i morse i en tidning om den svenska energiimporten
            under den senaste månaden. Främst beroende på nedläggningen av
            ett aggregat i Barsebäck har vi varit tvingade att acceptera en
            stor import av energi.
          </note>
          <note>
            De förslag som hitintills har presenterats av regeringen och
            dess stödpartier avseende den framtida energiförsörjningen har
            ännu inte konkretiserats. Vi får hoppas för Sveriges bästa att
            det som man har sagt ska utgöra grunden för den framtida energin
            kommer att fungera. Men jag vill betona att om det inte fungerar
            kan vi hamna i en situation där de älvar och miljöer som vi i
            dag vill skydda kanske i praktiken tyvärr inte går att bevara.
          </note>
          <note>
            Reservation nr 3 handlar om vindkraften. Vi anser att den är
            ett bra komplement, men den innebär inte något fundament för en
            framgångsrik energiproduktion. Alla vet att för att vindkraftverk
            ska fungera är det ett elementärt krav att det faktiskt blåser.
            Blåser det inte, snurrar inte heller propellrarna på vindkraftverken.
            När det är svinkallt i Sverige blåser det i regel inte. I sådana
            situationer, som inträffar rätt så ofta, är vindkraften inte mycket
            att lita till.
          </note>
          <note>
            Vindkraften är också förenad med vissa andra problem. Människor
            som i dag bor i närheten av befintliga vindkraftverk klagar inte
            sällan på buller. Det finns även andra störningar, på radio och
            TV, som man måste beakta när man projekterar och bygger nya vindkraftverk.
          </note>
          <note>
            Vi moderater menar att när man ska bygga vindkraftverk måste
            man se till att hänsyn tas till alla intressenter. Vi menar att
            den som äger mark som man tänker sig att bygga vindkraftverk på
            måste ge sitt godkännande till att marken används på detta sätt.
          </note>
          <note>
            Det får inte generellt vara så att en markägare mot sin vilja
            tvingas att acceptera att man baserat på politiska beslut bygger
            en anläggning som han eller hon inte vill ha.
          </note>
          <note>
            Den nya skärpningen som föreslås, att tillstånd för vindkraftverk
            över 125 kilowattimmar måste prövas enligt miljöbalken, välkomnar
            vi.
          </note>
          <note>
            Till sist, fru talman, finns det i detta betänkande en motion,
            Bo505, av Elizabeth Nyström och Jeppe
          </note>
          <note>
            Johnsson som tar upp frågor kring hamnar och muddring. Motionen
            är avslagen av utskottet. Men jag förutsätter att berörd myndighet
            läser motionen mycket noga, därför att det är faktiskt av stort
            värde att Sverige inte försämrar sina möjligheter att ta emot
            fartyg i svenska hamnar. Vi har än i dag en konkurrenssituation
            som jämfört med många andra länders är dålig. Jag hoppas att den
            inte ska bli ännu sämre därför att vi kanske visar, som vissa
            hävdar, en oanad inaktivitet. Men närmare i sak om denna motion
            kommer senare under debatten Elizabeth Nyström att berätta.
          </note>
          <note>
            Än en gång: Vi moderater står bakom våra bägge reservationer,
            men jag kommer att yrka bifall och rösträkning bara vad gäller
            reservation nr 2.
          </note>
          <note type="speaker">
            Anf. 2 ULF BJÖRKLUND (kd):
          </note>
          <note>
            Fru talman! Under 1990-talet har vi här i kammaren vid ett flertal
            tillfällen behandlat de viktiga frågorna om älvskydd. Jag minns
            särskilt när vi i mars månad 1993 behandlade frågan om ett utökat
            älvskydd. Då innebar besluten att ytterligare 13 älvsträckor och
            älvar skyddades enligt naturresurslagens
          </note>
          <note>
            3 kap. § 6. Utöver detta utökade skydd fanns ett antal älvsträckor
            som ansågs krävs ytterligare överväganden. Bland dessa fanns bl.a.
            älvsträckan vid Brunnsberg i Österdalälven, Gideälven uppströms
            Björna och Sölvbacka strömmar i Härjedalen.
          </note>
          <note>
            Genomgående för alla dessa objekt är att det är en överväldigande
            majoritet av den lokala befolkningen som står bakom kraven på
            skydd. Kampen för dessa strömsträckor har också varit framgångsrik.
            Så sent som för drygt ett år sedan sade regeringen nej till en
            utbyggnad av strömsträckan vid Brunnsberg i Österdalälven i Älvdalens
            kommun.
          </note>
          <note>
            Vi kristdemokrater menar att det är viktigt att lyssna på den
            lokala opinionen. Den lokala kraften är en demokratisk kraft som
            måste tas på allvar. Det känns också bra att vi senare har skyddat
            också de fyra stor älvar som vi kallar för nationalälvar.
          </note>
          <note>
            Skälet till att regeringen har varit ganska senfärdig med beslut
            om skydd har motiverats med att den s.k.
          </note>
          <note>
            vattendragsutredningen på regeringens uppdrag har arbetat och
            också lagt fram två betänkanden, ett 1994
          </note>
          <note>
            och ett 1996.
          </note>
          <note>
            För närvarande övervägs Vattendragsutredningens betänkande av
            regeringen. Utredningens förslag är omstridda och utgör ingen
            bra grund för fortsatt hantering av älvskyddet. Det kommer i verkligheten
            att innebära en försvagning av nuvarande skydd, om man följer
            de förslag och idéer som där presenterades.
          </note>
          <note>
            Regeringen har överlämnat de två betänkandena till
          </note>
          <note>
            Naturvårdsverket, som i sin tur har använt materialet i det fortsatta
            arbetet om målen inom miljöpolitiken.
          </note>
          <note>
            Proposition från regeringen kan möjligen väntas i slutet av året.
            Av långbänken kan vi ana att materialet är kontroversiellt och
            förhoppningsvis förvisas till papperskorgen.
          </note>
          <note>
            Vi vill för vår del i stället betona att vattenkraftsepoken i
            vårt land i princip är ett avslutat kapitel.
          </note>
          <note>
            Mycket, mycket stor försiktighet måste gälla vid eventuell utbyggnad
            av minikraftverk.
          </note>
          <note>
            Fru talman! För vattenverksamhet krävs i dag, enligt huvudregeln,
            tillstånd enligt miljöbalken. Frågor om tillstånd prövas av Miljödomstolen
            som första instans. Prövningen omfattar en bedömning av huruvida
            fördelarna med en utbyggnad från allmän och enskild synpunkt överväger
            olägenheterna. Miljödomstolen har då också att beakta de förbud
            mot utbyggnad som gäller för nationalälvarna och för övriga skyddade
            älvsträckor.
          </note>
          <note>
            Från detta förbud görs undantag för vattenverksamhet som förorsakar
            endast obetydlig miljöpåverkan. Märkligt nog utgör förbudet inget
            hinder, då man hänvisar till utvecklingen av befintliga tätorter,
            det lokala näringslivet eller anläggningar som behövs för totalförsvaret.
            Även anläggningar för utvinning av vissa ämnen och material kan,
            om det föreligger särskilda skäl, vara undantagna trots skydd.
          </note>
          <note>
            I en folkpartimotion tar man upp detta och föreslår utökat skydd
            i följande tre avseenden:
          </note>
          <note>
            För det första ska det vara det för ett vattendrag redovisade
            verkliga skyddsbehovet som sådant som ska bedömas, detta oberoende
            av vilket syfte ett planerat ingrepp skulle tjäna.
          </note>
          <note>
            För det andra ska åtgärder för utvecklingen av befintliga tätorter
            eller av det lokala näringslivet eller anläggningar som behövs
            för totalförsvaret inte generellt undantas från skyddet.
          </note>
          <note>
            För det tredje önskar man att kraven på de åtgärder som ofta
            kallas mindre ombyggnader ska skärpas så att de med säkerhet utesluter
            en faktisk utbyggnad.
          </note>
          <note>
            Utskottet gör precis som tidigare år och föreslår återigen avslag
            på motionen just med hänvisning till just Vattendragsutredningen,
            som man menar överväger dessa frågor inom Regeringskansliet.
          </note>
          <note>
            Vi kristdemokrater har tidigare år varit med på en reservation
            tillsammans med Folkpartiet i just denna fråga, och jag vill tala
            om att så är läget även i dag.
          </note>
          <note>
            Vi tycker att det är en bra motion. Även om vi själva i år inte
            varit med och motionerat i frågan, vill vi också nu stödja motionen.
            Jag kan tänka mig att Harald
          </note>
          <note>
            Nordlund senare kommer att yrka bifall till motionen från Folkpartiets
            sida.
          </note>
          <note>
            I övriga frågor är vi överens med utskottsmajoriteten. Vi menar
            att vi kan invänta de utredningar som pågår när det gäller vindkraftverk,
            där NUTEK och
          </note>
          <note>
            Energimyndigheten arbetar med frågan.
          </note>
          <note>
            Därmed vill jag avslutningsvis yrka bifall till
          </note>
          <note>
            Folkpartiets motion, vilket också innebär bifall till reservation
            nr 1.
          </note>
          <note type="speaker">
            Anf. 3 RIGMOR STENMARK (c):
          </note>
          <note>
            Fru talman! Vi håller på att såga av den gren vi sitter på, sade
            centerpartiledaren Lennart Daléus häromdagen i den här talarstolen.
            Han påminde oss om den sårbara miljö som vi har i världen och
            i Sverige. Jag vill stryka under dessa ord: Vi håller på att såga
            av den gren vi själva sitter på.
          </note>
          <note>
            Vi måste göra något åt vår miljö. En väg är att
          </note>
          <note>
            Sveriges energisystem nu ska ställas om. Målet är ett ekologiskt
            och ekonomiskt uthålligt samhälle. Statens energimyndighet ska
            som central förvaltningsmyndighet verka för en säker, effektiv
            och miljövänlig tillförsel och användning av energi. Vi i Sveriges
            riksdag - du och jag - ska ge ett klart besked om vilka framtida
            energikällor som ska vara rådande.
          </note>
          <note>
            Centerpartiet anser att det är ett måste att minska de klimatpåverkande
            utsläppen från fossila bränslen.
          </note>
          <note>
            Förnybara energikällor minskar utsläppen. Det är vi överens om,
            eller hur? Vi i Centerpartiet vill inte vara med om att såga av
            den pinne vi alla sitter på. Vi i
          </note>
          <note>
            Centerpartiet vill vara med om att förbättra vår miljö så att
            vi alla kan sitta säkert och må bra den tid som vi har till vårt
            förfogande här på jorden.
          </note>
          <note>
            I dag behandlar vi bara en liten del av den förnybara energin
            i det här betänkandet, nämligen vindkraften och dess möjligheter
            - eller rättare sagt dess problem. Tyvärr, kära riksdagskolleger
            och inte minst moderaterna, har vindkraftsutbyggnaden i Sverige
            det kämpigt. Det går långsamt att bygga ut den. Det finns en rad
            hinder i Sverige.
          </note>
          <note>
            Hindret är inte att det blåser mindre på vintern.
          </note>
          <note>
            Läs vad Energimyndigheten och forskarna kommer fram till! Det
            blåser väldigt bra även på vintern i
          </note>
          <note>
            Sverige. Men ett av hindren är byråkratin. Vi i Centerpartiet
            vill ha bort otydligheterna i reglerna kring tillståndsprövningen.
            Framför allt gäller det rollfördelningen mellan kommun och länsstyrelse.
            Varför ska vi ha detta krångel?
          </note>
          <note>
            Ett annat hinder är faktiskt den låga prioriteringen av vindkraftsintresset.
            Det måste tas fram mål, och det måste upprättas en nationell vindkraftsplan
            där vissa områden utpekas som riksintresse för vindkraft.
          </note>
          <note>
            På den karta som jag här håller upp kan man se att det är svart
            kring våra kuster. Där blåser det extra mycket. Och det är naturligtvis
            där som riksintressena för vindkraften ska pekas ut.
          </note>
          <note>
            Fru talman! Jag vill yrka bifall till reservation 4
          </note>
          <note>
            under moment 4, där vi har påtalat det här. Jag har svårt att
            förstå varför majoriteten i utskottet är så kallsinnig och varför
            man inte från utskottets majoritet skickar de här signalerna till
            regeringen. Det brådskar.
          </note>
          <note>
            Jag vill läsa upp något från Dan Persson från
          </note>
          <note>
            Westwind Mollösund aktiebolag: Det kan konstateras att Sverige
            med sina drygt 300 vindkraftverk ligger långt ned på listan av
            vindkraftsnationer. T.ex. har
          </note>
          <note>
            Tyskland redan ersatt en kärnkraftsreaktor med vindkraftsel trots
            att Tyskland har mycket sämre förutsättningar än Sverige på grund
            av lägre vindtillgång.
          </note>
          <note>
            I Danmark har många kommuner med mycket vindkraft, företrädesvis
            på västra Jylland, folkomröstat om huruvida man ska fortsätta
            med utbyggnaden av vindkraft eller inte. I samtliga dessa kommuner
            röstade 70-80 % av befolkningen för en fortsatt vindkraftsutbyggnad.
            Skälet till detta var att vindkraften hade fört ekonomiskt välstånd
            till kommunerna och att befolkningen naturligtvis ville ha en
            fortsatt ekonomisk uppgång i sina hemkommuner, menar Dan
          </note>
          <note>
            Persson. Man ville naturligtvis också ha en bra miljö.
          </note>
          <note>
            Fru talman! Jag vill också yrka bifall till en annan reservation
            i det här betänkandet, nämligen reservation 6 under moment 5.
            Den handlar om en annan miljöfråga, nämligen behovet av att skydda
            stadens grönområden. Träden och grönskan är ju stadens lunga.
            Det är inte för inte som vi vill ha det här kvar.
          </note>
          <note>
            Det är ju det som är viktigt. Det minskar koldioxiden, och det
            är ett måste för att luften även i staden ska vara bra.
          </note>
          <note>
            Miljömedvetandet växer hos dagens unga generation - förhoppningsvis
            är det så. Egentligen skulle vi inte behöva lagstifta om att få
            fram en sådan här naturlig satsning och en grön miljö i städerna.
            Men tyvärr är det nog nödvändigt. Man bygger fortfarande på parker.
            Man tar bort träd i många städer, och man ersätter dem inte med
            nya. Undantag finns i och för sig.
          </note>
          <note>
            Införande av nationalstadsparker är en väg att se till att grönområdena
            bevaras. Men då vill jag påtala, och jag tror att också Harald
            Nordlund skulle kunna stryka under detta, att man måste ha med
            underifrånperspektivet. Annars blir det som i Uppsala, att man
            säger nej. Man fick inte vara med från början och utforma det.
            Det är oerhört viktigt med lokal förankring. Det bör utredare
            tänka på extra noga.
          </note>
          <note>
            Till sist, fru talman, vill jag bara beröra det kommunala vetot
            rörande anläggningar där man ska ta hand om kärnkraftsavfallet.
            Det är ju högaktuellt nu.
          </note>
          <note>
            Det har aldrig varit så aktuellt som just nu. I dag pågår det
            också en rad utredningar om i vilka kommuner och var någonstans
            - i berg eller under havet -
          </note>
          <note>
            man ska ta hand om kärnkraftsavfallet. Någonstans måste ju soporna
            vara.
          </note>
          <note>
            I dag pågår utredning t.ex. i mitt hemlän, i Tierps kommun och
            Östhammars kommun. Kommunpolitiker går ut och lovar folkomröstning
            i frågan. Kommuninvånarna ska få säga sitt. Jag tycker att man
            lurar kommuninvånarna när man säger så. För det är regeringen
            som i det här fallet har det yttersta ansvaret. Det kommunala
            vetot fungerar inte här. Jag undrar om det ska vara så. Jag tycker
            att vi måste få klarhet i den frågan. Vi måste riktigt trampa
            av i den frågan.
          </note>
          <note type="speaker">
            Anf. 4 STEN ANDERSSON (m) replik:
          </note>
          <note>
            Fru talman! Det här ska förvisso inte vara någon generell energidebatt,
            men det skulle ändå vara intressant att få ett klart och konkret
            besked av Rigmor
          </note>
          <note>
            Stenmark när det gäller vad de här framtida energikällorna i
            praktiken ska bestå av. Vi har bara hört en massa ord om system
            som faktiskt inte är prövade fullskaligt någon annanstans. Men
            vi ska tydligen lyckas med det andra länder hittills inte har
            lyckats med.
          </note>
          <note>
            Sedan skulle jag vilja fråga: Anser Rigmor Stenmark att markägare
            generellt ska tvingas acceptera att man bygger vindkraftverk på
            deras mark?
          </note>
          <note>
            Till sist vill jag ta upp Danmark som exempel när det gäller
            vindkraftverk, ett framgångsrikt sådant enligt Rigmor Stenmark.
            Det finns många vindkraftverk i Danmark. Men det finns också ett,
            ursäkta ordet, förbaskat stort antal kolkraftverk. Det kanske
            är därför som de ibland måste lita på vindkraften.
          </note>
          <note type="speaker">
            Anf. 5 RIGMOR STENMARK (c) replik:
          </note>
          <note>
            Fru talman! När Sten Andersson hade chansen att inleda dagens
            debatt, och sade sig vara förste talare efter millennieskiftet,
            hade jag hoppats att det skulle blåsa nya vindar hos Moderaterna.
            Jag hade hoppats att man skulle säga det. Jag hade hoppats att
            Moderaterna skulle inse att kärnkraften är en förlegad energikälla.
            Men det blåser inga nya vindar. Så länge man inte liksom erkänner
            problemet ser man inte heller möjligheterna.
          </note>
          <note>
            Jag tror att Sten Andersson skulle kunna tillföra sitt parti
            mycket om han först tog bort hindren för sig själv. Han borde
            se sig om i världen. Det pågår faktiskt mycket.
          </note>
          <note>
            Kom bara med till Uppsala och titta på ett annat alternativ som
            faktiskt skulle kunna ersätta kärnkraftverk. Jag vet att det är
            en utopi i dag. Jag säger det.
          </note>
          <note>
            Men där har man Ångströmlaboratoriet. Vi som har förmånen att
            kunna gå dit ibland och ta del av forskarrapporterna vet vad det
            skulle betyda att ha smarta hus och ny energiteknik. Om bara t.ex.
            alla hus i
          </note>
          <note>
            Sverige skulle ha solfångare på taket så skulle vi inte behöva
            kärnkraften. Smart, eller hur?
          </note>
          <note type="speaker">
            Anf. 6 STEN ANDERSSON (m) replik:
          </note>
          <note>
            Fru talman! Om Moderaterna inte har fattat det här med regeringens
            nya energipolitik så må vi väl vara förlåtna. Det mer besvärliga
            för Rigmor Stenmark måste väl ändå vara det faktum att alla mätningar
            sedan tio år tillbaka vittnar om att en majoritet av svenska folket
            inte har fattat den politik som Rigmor Stenmark här står och talar
            för. Så jag vill säga att vi är i hyggligt gott sällskap även
            antalsmässigt.
          </note>
          <note>
            Sedan sade Rigmor Stenmark något om Uppsala.
          </note>
          <note>
            Men hon kallade det själv för en utopi, så det behöver vi kanske
            inte beröra här.
          </note>
          <note>
            Sedan är det faktiskt så om vi ska vara ärliga,
          </note>
          <note>
            Rigmor Stenmark, att i dag har världens sammantagna energiproduktion
            sin bas i olja, kol och kärnkraft.
          </note>
          <note>
            Det andra är faktiskt bara - i dag i alla fall - små bieffekter.
          </note>
          <note type="speaker">
            Anf. 7 RIGMOR STENMARK (c) replik:
          </note>
          <note>
            Fru talman! Jag inser att det är en utopi att man ska lägga solfångare
            på alla Sveriges hustak. Men att man kommer att göra det på en
            del och att det kommer att vara en del i vår kärnkraftsomställning
            och för att få bort den är jag övertygad om. Det är ingen utopi.
          </note>
          <note>
            Problemet är bara alla de stoppklossar som finns och som inte
            vill vara med och föra fram alternativen.
          </note>
          <note>
            Jag inser, Sten Andersson, och jag tycker t.o.m.
          </note>
          <note>
            att det är sorgligt, att Sveriges folk inte lyssnar på
          </note>
          <note>
            Centerpartiet tillräckligt eller att vi från Centerpartiet är
            otydliga eller oklara när vi påtalar vissa saker. Men jag tänker
            vara en av dem som kommer att kämpa alldeles otroligt för just
            denna bit. Och i den fråga som vi nu diskuterar tror jag inte
            att någon i Sveriges befolkning, inte ens moderaterna, vill ha
            en utbyggnad av kärnkraften. Vi kommer att segra, och jag tror
            att Sten Andersson kommer att hjälpa mig, eftersom verkligheten
            kommer att hinna i fatt även Sten Andersson och moderaterna, fru
            talman.
          </note>
          <note type="speaker">
            Anf. 8 HARALD NORDLUND (fp):
          </note>
          <note>
            Fru talman! Uslare motivering till att avstyrka förslag har jag
            sällan sett. Utskottet säger bl.a. att motionen motsvarar ett
            förslag som avstyrktes av utskottet under förra riksmötet med
            hänvisning bl.a. till att
          </note>
          <note>
            Vattendragsutredningens betänkanden övervägdes inom Regeringskansliet
            varför det inte fanns skäl att då tillstyrka någon förändring
            av älvskyddet.
          </note>
          <note>
            Men vad sade då utskottet vid det tillfället, som man hänvisar
            till? Jo, ordagrant vad man sade nu.
          </note>
          <note>
            Då Vattendragsutredningens betänkande som behandlar bl.a. älvskyddets
            konstruktion och frågor om vilka vattendrag som ska åtnjuta ett
            starkare skydd för närvarande övervägs inom Regeringskansliet
            finner utskottet inte skäl att nu tillstyrka förändringar av älvskyddet.
          </note>
          <note>
            Man skulle ha kunnat kopiera detta. Det är ordagrant detsamma.
            Man har inte tagit några steg framåt.
          </note>
          <note>
            Fru talman! Man borde väl säga vad man menar, nämligen att man
            inte vill ha ett starkare skydd.
          </note>
          <note>
            Vi från Folkpartiets sida har under flera decennier drivit kravet
            på ett starkt lagstadgat skydd för Sveriges orörda älvar och vattendrag.
            Trots framgångar är det legala skyddet enligt vår mening fortfarande
            för svagt.
          </note>
          <note>
            Regeringen har för avsikt att snabbavveckla kärnkraftsreaktorer,
            trots att miljövänliga alternativ för närvarande inte finns utbyggda.
            Detta äventyrar eltillgången i framtiden och medför att hotet
            mot värdefulla vattenområden ökar dramatiskt. Hotet mot skyddsvärda
            vattendrag skärps ytterligare av att företrädare för vattenkraftsindustrin
            allt oftare hävdar att miljöanpassad vattenkraftsutbyggnad inte
            ger lika stora skador på miljön som tidigare. Begreppet miljöanpassad
            vattenkraftsutbyggnad är oriktigt och innehållslöst. Teknikutveckling
            och effektivisering av kraftutvinning är självfallet välkomna.
            Men all vattenkraftsutbyggnad som förutsätter reglering av vattendrag
            skadar naturvärden. Utbyggnaden skadar naturvärden.
          </note>
          <note>
            Folkpartiet föreslår mer resurser till investeringar i elproduktion
            från förnybara energikällor. Men vi anser att bidrag till s.k.
            småskalig vattenkraftsutbyggnad inte bör utgå.
          </note>
          <note>
            Regeringen bör ge Naturvårdsverket i uppdrag att genomföra en
            inventering av uppdämda vattendrag som kan restaureras i syfte
            att återskapa strömmande vatten. Och mot bakgrund av de ökade
            hoten finns det mycket starka skäl att skärpa älvskyddet för att
            göra långsiktigt trovärdigt att vattenkraftsutbyggnaden i vårt
            land är ett avslutat kapitel. Vattenkraftsutbyggnaden i Sverige
            måste vara ett avslutat kapitel.
          </note>
          <note>
            Enligt Folkpartiets uppfattning ska miljöbalkens älvskydd skärpas
            på tre punkter. Kristdemokraternas företrädare i debatten har
            redovisat de tre punkterna.
          </note>
          <note>
            Den första är att det ska vara det för ett vattendrag redovisade
            skyddsbehovet som ska bedömas och detta oberoende av vilket syfte
            ett planerat ingrepp skulle tjäna.
          </note>
          <note>
            Den andra är att inget generellt undantag ska göras från skyddet
            för några exploateringsskäl. Åtgärder för att utveckla befintliga
            tätorter, för att utveckla det lokala näringslivet eller för att
            utföra anläggningar som behövs för totalförsvaret bör generellt
            inte undantas från skyddet.
          </note>
          <note>
            Den tredje är att kraven på åtgärder som ofta kallas mindre ombyggnader
            av sådana vattenområden och älvsträckor som omfattas av älvskyddet
            ska skärpas, så att de med säkerhet utesluter en faktisk utbyggnad.
          </note>
          <note>
            Fru talman! Det som man kan konstatera är att med Folkpartiets
            politik skulle frågan om utbyggnad av kraftverk i forsar vara
            solklar - utbyggnad ska inte kunna ske.
          </note>
          <note>
            Jag lyssnade mycket noga på Sten Andersson och konstaterade att
            vad han sade om Moderaternas politik var i kort sammanfattning
            följande. Bevara möjligheten att bygga ut älvar. Säg nej till
            vindkraft.
          </note>
          <note>
            Det är en inställning som skapar stor oro hos mig, om det nu
            inte är så att det bara är Sten Anderssons uppfattning, men det
            lär vi få klarhet i så småningom.
          </note>
          <note>
            Fru talman! Får jag slutligen kommentera frågan om nationalstadsparker.
            Centerns Rigmor Stenmark var nyligen inne på frågan och hänvisade
            till Uppsala.
          </note>
          <note>
            Ja visst handlar det om underifrånperspektivet. Men i
          </note>
          <note>
            Uppsala var det mycket avslöjande hur en majoritet inte vill
            medverka till att man får en nationalstadspark. Och vilka var
            argumenten? Jo, det vanligaste argumentet var att man på detta
            sätt kommer att lägga en död hand över det aktuella området. Den
            synen har man på skydd av värdefull natur. Man lägger en död hand.
            För oss från Folkpartiets sida handlar det om motsatsen, nämligen
            att ett sätt att skapa skydd för värdefull natur är att inte lägga
            en död hand.
          </note>
          <note>
            Fru talman! Jag yrkar bifall till reservation 1.
          </note>
          <note type="speaker">
            Anf. 9 STEN ANDERSSON (m) replik:
          </note>
          <note>
            Fru talman! Jag vet vad jag sade, jag vet vad som står i moderaternas
            reservation, och jag känner väl till partiets energipolitik. Antingen
            måste Harald Nordlund höra dåligt eller läsa dåligt eller också
            feltolkar han medvetet i form av någon desperat jakt för att plocka
            några kortsiktiga politiska poänger. Men den som vill har ju frihet
            att läsa i protokollet vad jag har sagt. Jag förstod faktiskt
            inte riktigt poängen med det angrepp som Harald Nordlund riktade
            mot mig.
          </note>
          <note>
            Vi har ju sagt och det står tydligt att vi är emot utbyggnad
            även när det gäller mindre vattenkraftverk.
          </note>
          <note>
            Men sedan sade jag att vi kan hamna i en verklighet som Harald
            Nordlund kanske inte vill tänka sig, att vi kan komma i ett läge
            när vi har brist på energi, när vi tyvärr kanske har lagt ned
            samtliga kärnkraftverk och vi står där och det inte händer något
            när vi sätter in kontakten i väggen.
          </note>
          <note>
            Det är det läget som jag vill varna för. Det kan tyvärr inträffa.
            Där trodde jag, ärligt talat, att jag skulle ha åtminstone viss
            hjälp av Harald Nordlund och hans parti.
          </note>
          <note type="speaker">
            Anf. 10 HARALD NORDLUND (fp) replik:
          </note>
          <note>
            Fru talman! Sten Andersson inledde sitt anförande med att säga:
            Skyddet i dag är tillräckligt - detta är inte ordagrant men det
            var innebörden.
          </note>
          <note>
            Vidare sade Sten Andersson: Vi kan inte säga att så här kommer
            att gälla i alla tider.
          </note>
          <note>
            Jag menar, fru talman, att det inte kan vara fel att dra slutsatsen
            att Moderaterna vill bevara möjligheten
          </note>
          <note>
            - det var det jag sade - att bygga ut.
          </note>
          <note>
            Beträffande vindkraften radades en mängd problem upp. Vad vi
            från Sveriges riksdag borde göra är att jobba mer intensivt för
            att skapa möjligheter till fortsatt utbyggnad av vindkraften och
            riva byråkratiska hinder, som jag tror att Rigmor Stenmark var
            inne på. Men det finns också andra frågor som man måste ta tag
            i med större kraft. Jag tänker då på investeringsfrågorna som
            är ett mycket stort bekymmer vid utbyggnad av vindkraften.
          </note>
          <note>
            Fru talman! Mina slutsatser var inte överdrivna, utan jag utgår
            från vad jag hört Sten Andersson säga.
          </note>
          <note type="speaker">
            Anf. 11 STEN ANDERSSON (m) replik:
          </note>
          <note>
            Fru talman! Jag tycker att Harald Nordlund är ute på isen, knappt
            timsgammal, när han nu ska försvara vad han sade i sitt inlägg
            angående mig. Vad jag beskrev var ett scenario - det poängterade
            jag och det går att läsa i protokollet om någon timme - och jag
            sade att jag hoppades att aldrig den situationen skulle inträffa
            att vi måste börja bygga ut vattenkraften. Jag är så pass verklighetsförankrad
            att jag tror, men jag hoppas att jag har fel, att vi, med tanke
            på den energipolitik som den här riksdagsmajoriteten beslutat
            om, tyvärr inte kan bortse från att vi måste bygga ut vattenkraften
            även i framtiden. Jag är lika stor motståndare till detta som
            Harald Nordlund men jag måste, tyvärr, vara lite realist med tanke
            på vad en majoritet i Sveriges riksdag har beslutat vad gäller
            den framtida energiförsörjningen.
          </note>
          <note type="speaker">
            Anf. 12 HARALD NORDLUND (fp) replik:
          </note>
          <note>
            Fru talman! Senaste repliken från Sten Andersson tycker jag understryker
            vad jag sagt. Att bevara möjligheten att bygga ut är Moderaternas
            linje. Vi talar om att skapa ett fullständigt hinder för en fortsatt
            utbyggnad.
          </note>
          <note type="speaker">
            Anf. 13 HELENA HILLAR ROSEN-QVIST (mp):
          </note>
          <note>
            Fru talman! Vi behandlar alltså bostadsutskottets betänkande
            nr 2, Naturresursfrågor och vattenrätt.
          </note>
          <note>
            I dag är det några miljöpartistiska hjärtefrågor som ska behandlas,
            bl.a. om kommunalt veto och om vindkraft. Vi är envisa i de här
            frågorna. Uppenbarligen behöver man peka på dem om och om igen.
            Frågan om vindkraften var uppe förra året. Sedan dess har Vindkraftsutredningen
            kommit med sitt slutbetänkande - i juni 1999. Detta har föranlett
            oss att ta upp frågan igen. Vi ser att det i hög grad finns en
            samsyn med Centerpartiet i frågan. Dock är vi något mer optimistiska
            vad gäller kapaciteten på utbyggnaden. Vi tror att det går att
            komma upp i 12 terawattimmar per år.
          </note>
          <note>
            Fortfarande anser vi att den kommunala vetorätten är en av hörnstenarna
            i den kommunala bestämmanderätten och en förutsättning för reell
            demokrati.
          </note>
          <note>
            Frågan om förvaring av kärnavfall är fortfarande inte löst. Allt
            vi begär i det avseendet är en utredning.
          </note>
          <note>
            Per Lager kommer i sitt anförande att utveckla vår syn på de
            här frågorna.
          </note>
          <note>
            Vi har mycket fint i det här landet som vi alla vill värna om.
            Det finns t.ex. en enda nationalstadspark.
          </note>
          <note>
            Området Ulriksdal-Haga-Brunnsviken-Djurgården är den hittills
            enda nationalstadsparken. Inom en nationalstadspark får ny bebyggelse
            och nya anläggningar komma till stånd och andra åtgärder vidtas
            endast om det kan ske utan intrång i parklandskap eller naturmiljö
            och utan att det historiska landskapets natur- och kulturvärden
            i övrigt skadas; detta enligt 4
          </note>
          <note>
            kap. 7 §, miljöbalken.
          </note>
          <note>
            Det här området är nu hotat av byggnation, och det är utsatt
            för buller. Bullerfrågan kommer att tas upp i Miljömålskommittén.
            Man kan konstatera, vilket utskottet också säger i betänkandet,
            att tystnad i dagens moderna samhälle närmast får betraktas som
            en bristvara.
          </note>
          <note>
            Det är väldigt viktiga påpekanden. Jag kan inte förstå varför
            man inte i större utsträckning vill skydda nationalstadsparken
            utifrån de här synpunkterna.
          </note>
          <note>
            Vägverket vill tydligen återuppta idéerna om en tunnel under
            området. Det hörde jag i går på lokal-
          </note>
          <note>
            TV.
          </note>
          <note>
            Området kring Rudolf Steiner-seminariet i Ytterjärna tycks också
            behöva ett utökat skydd. Vi har ett särskilt yttrande om detta
            i betänkandet.
          </note>
          <note>
            I Miljöpartiets miljömotion tar vi bland mycket annat upp hotet
            mot den vilda laxen. Detta berör vårt utskott i så måtto att gällande
            vattendomar kan behöva ändras. Gudrun Lindvall kommer senare i
            sitt anförande att utveckla detta.
          </note>
          <note>
            För tids vinnande tänker jag här yrka bifall till reservationerna
            5 och 9; detta utan att för den skull på något sätt förringa betydelsen
            av någon av våra övriga motioner. Tack, fru talman!
          </note>
          <note type="speaker">
            Anf. 14 BENGT-OLA RYTTAR (s):
          </note>
          <note>
            Fru talman! Vi behandlar, som sagt, bostadsutskottets betänkande
            nr 2 som handlar om naturresursfrågor och vattenrätt. I betänkandet
            föreslås avslag på
          </note>
          <note>
            20 motioner som är lagda under den allmänna motionstiden.
          </note>
          <note>
            Sten Andersson påpekade att det är årtusendets första debatt.
            Det är inte riktigt trevligt att uppleva att det är en debatt
            som egentligen inte innehåller några som helst nyheter eller någon
            som helst utveckling.
          </note>
          <note>
            Jag hoppas att detta inte blir signifikant för det kommande årtusendet.
          </note>
          <note>
            Den första reservationen i betänkandet är framlagd av Kristdemokraterna
            och Folkpartiet. Den innehåller förslag om utökat älvskydd i tre
            avseenden.
          </note>
          <note>
            För det första önskar reservanterna att det ska vara det för
            ett vattendrag redovisade skyddsbehovet som ska bedömas, oberoende
            av vilket syfte ett planerat ingrepp skulle tjäna.
          </note>
          <note>
            För det andra förespråkar reservanterna att åtgärder för utvecklingen
            av befintliga tätorter eller av det lokala näringslivet eller
            för utförandet av anläggningar som behövs för totalförsvaret inte
            generellt ska kunna undantas från skyddet.
          </note>
          <note>
            För det tredje framförs önskemål om att kraven på de åtgärder
            som ofta kallas mindre ombyggnader ska skärpas så att de med säkerhet
            utesluter en faktisk utbyggnad.
          </note>
          <note>
            Motionen motsvarar ett förslag som avstyrktes av utskottet under
            förra riksmötet med hänvisning bl.a.
          </note>
          <note>
            till att Vattendragsutredningens betänkande övervägdes inom Regeringskansliet,
            varför det inte fanns skäl att då tillstyrka någon förändring
            av älvskyddet.
          </note>
          <note>
            Eftersom vi förväntar oss en proposition i december i år avstyrks
            reservationerna.
          </note>
          <note>
            Den motiveringen har Harald Nordlund reagerat väldigt starkt
            på. Så småningom framgick det också vad det var för motion som
            han avsåg i sin argumentering. Att argumenteringen är densamma
            som förra året gör inte att den är svagare. Vi står nu nära en
            proposition i ärendet. Det gör att motiveringen har stärkts. Sakligt
            sett är det en förändring.
          </note>
          <note>
            I reservation 2, som är en moderatmotion, handlar det om älvskyddets
            omfattning. Här kan man faktiskt ana att Moderaterna från början
            är ett konservativt parti, även om de inte ger så mycket uttryck
            för det annars nuförtiden. Man betonar i reservationen att allt
            är bra som det är, och samma krav behandlades våren
          </note>
          <note>
            1999 och samma avslag föreslås i år.
          </note>
          <note>
            Det är mycket sällan man hör Sten Andersson så oengagerad i talarstolen
            som han var i dag.
          </note>
          <note>
            Reservation 3 är också en moderatreservation.
          </note>
          <note>
            Den här gången handlar det om vindkraft. Det gör också reservation
            4 av Rigmor Stenmark och reservation 5 av Helena Hillar Rosenqvist.
          </note>
          <note>
            Bakom Sten Anderssons anförande anar man moderaternas starka
            aversion emot vindkraft, även om den är klädd i vackra ord om
            natur och miljö och respekt för den enskilda äganderätten. I center-
            och miljöpartireservationerna mer än anar man kärleken till vindkraften.
            Det visar lite grann på spännvidden i det borgerliga blocket när
            det gäller energipolitik.
          </note>
          <note>
            I betänkandet gör utskottet en grundlig genomgång av gällande
            bestämmelser om vindkraften och
          </note>
          <note>
            Vindkraftsutredningens förslag. Utredningen har remissbehandlats
            och bereds nu. Anammar regeringen utredningens förslag är reservationerna
            faktiskt mycket väl tillgodosedda trots den spännvidd som finns
            i synen på vindkraft. Det är naturligt att vi visar lite tålamod
            och avvaktar propositionen.
          </note>
          <note>
            I reservationerna 6, 7 och 8 ställs olika krav som berör nationalstadsparker.
            Centerreservationen andas lite större ödmjukhet än tidigare år,
            men man pläderar för inrättande av fler nationalstadsparker. Jag
            kan upplysa Rigmor Stenmark om att departementet arbetar faktiskt
            med entusiasm med de här frågorna - så hys lite hopp!
          </note>
          <note>
            Jag skulle personligen vilja höja ett varnande finger. Kommunernas
            planmonopol gör att de har mycket goda förutsättningar att säkerställa
            de värden som Rigmor Stenmark ivrar för utan att inrätta nationalstadsparker.
            Reservatinstrumentet ska man använda i mycket speciella fall,
            eftersom det innebär att de folkvalda i kommunfullmäktige mister
            sin rådighet över nationalstadsparken. Den överlåts då till jurister.
          </note>
          <note>
            Och det är en delegation som är mycket svår att ta tillbaka.
          </note>
          <note>
            Beträffande Miljöpartiets krav på en fond för nationalstadsparken
            vill jag återge vad som sägs i betänkandet. Länsstyrelsen har
            regeringens uppdrag att i samråd med berörda fastighetsförvaltare,
            myndigheter och kommuner hålla ihop förvaltningen och skötseln
            av nationalstadsparken. Det har i anledning härav inrättats en
            samverkansgrupp. I fråga om den i reservationen särskilt nämnda
            byggrätten har länsstyrelsen, enligt vad som erfarits under hand,
            valt att inte vidta ytterligare åtgärder. Beträffande de av reservanten
            nämnda kraftledningarna har utskottet erfarit att Stockholm Energi
            den 16 december 1998 hos
          </note>
          <note>
            Statens energimyndighet ansökte om förlängning av nätkoncessionen
            för en högspänningsledning som löper genom nationalstadsparken.
            Nätkoncessionen för denna ledning är tidsbegränsad och löper ut
            vid årsskiftet 2000/01. Regeringen har den 10 juni 1999
          </note>
          <note>
            beslutat enligt 17 kap. 3 § miljöbalken att frågan om tillåtligheten
            av den fortsatta verksamheten avseende högspänningsledningen inom
            nationalstadsparken ska prövas av regeringen.
          </note>
          <note>
            Jag tycker att detta är en rimlig ordning och ett rimligt hanteringssätt.
          </note>
          <note>
            När det gäller bullerproblemen, som tas upp i reservation 8,
            delar jag reservantens uppfattning om att bullernivån är oacceptabel
            i nationalstadsparken, men jag anser att problemet ska lösas på
            myndighetsnivå, där det nu ligger.
          </note>
          <note>
            I reservation 9 argumenterar Centern och Miljöpartiet för att
            avskaffa undantaget i det kommunala vetot. Jag har inga nya argument
            att komma med i den här debatten men tycker att de gamla står
            sig mycket väl.
          </note>
          <note>
            Rigmor Stenmark sade i sitt anförande att det skulle skapas klarhet
            i de här frågorna. Det är full klarhet i dessa frågor. Det finns
            ett undantag i den kommunala vetorätten, och det är mycket exakt
            formulerat och preciserat.
          </note>
          <note>
            I reservation 10 tas den angelägna frågan om laxens förutsättningar
            upp. Utskottet har inte underlag för att avgöra om det i de nu
            aktuella frågorna föreligger brister. Utskottet förutsätter att
            Fiskeriverket och övriga berörda statliga och kommunala myndigheter
            följer utvecklingen inom området och tar de initiativ som kan
            anses erforderliga. När vi har tillräckliga kunskaper för att
            byta strategi i laxfrågan finns det också omprövningsmöjligheter.
            Men vi ska ha god kunskap innan vi gör det.
          </note>
          <note>
            Jag vill understryka det faktum att den största spännvidden,
            de stora motsättningarna i dessa frågor faktiskt inte finns mellan
            riksdagsmajoriteten och oppositionen utan inom det borgerliga
            blocket. Jag tycker att ni ska försöka att reda ut era misshälligheter
            så att väljarna vid nästa val vet det är som kommer att gälla.
          </note>
          <note>
            Fru talman! Jag yrkar bifall till utskottets hemställan i betänkandet
            och avslag på samtliga reservationer.
          </note>
          <note type="speaker">
            Anf. 15 HARALD NORDLUND (fp) replik:
          </note>
          <note>
            Fru talman! Bengt-Ola Ryttar sade bl.a. att den här debatten
            inte innehåller någonting som skulle leda till utveckling. Jag
            hoppas att jag förstod honom rätt.
          </note>
          <note>
            Då kan jag konstatera att vi torde ha olika uppfattning om vad
            utveckling är. För oss folkpartister är det utveckling att se
            till att skyddet för outbyggda älvar blir starkare. Det är utveckling.
            För oss är det utveckling när man i valet mellan att skydda forsar
            i
          </note>
          <note>
            Medelpad och Småland och utbyggnad för att nå ett i och för sig
            positivt syfte att få mer el är det självklart att det är skyddet
            av forsarna som vi kommer att ställa upp för.
          </note>
          <note>
            När det pågår en dragkamp mellan Miljödepartement och Näringsdepartement
            i den frågan och också i andra frågor, Tönningfloarna och liknande
            frågor, är det helt klart att vi ställer upp för att bevara orörda
            mycket värdefulla naturområden.
          </note>
          <note>
            Det är det vi kallar utveckling, att skydda värdefull natur och
            de outbyggda älvarna. Därför tycker jag att debatten innehåller
            en hel del av utveckling.
          </note>
          <note type="speaker">
            Anf. 16 BENGT-OLA RYTTAR (s) replik:
          </note>
          <note>
            Fru talman! Vad jag kommenterade var att det inte fanns någonting
            nytt i debatten. Det är gamla kända ståndpunkter som redovisas;
            det finns möjligen vissa nyanseringar.
          </note>
          <note>
            När det gäller Folkpartiets vattenpolitik är folkpartisterna
            fundamentalister. De förespråkar normpolitik på det här området
            såsom de gör på många andra politikområden. Och det är väl så
            att i opposition kan det vara bekvämt att ta till normpolitiska
            beslut, därför att då maximerar man sitt inflytande. Men om man
            räknar med att komma i regeringsansvarig ställning är det faktiskt
            ganska bra att kunna laga efter läge.
          </note>
          <note type="speaker">
            Anf. 17 HARALD NORDLUND (fp) replik:
          </note>
          <note>
            Fru talman! I sitt anförande sade Bengt-Ola Ryttar att debatten
            inte innehåller någonting som tyder på utveckling. Nu ändrar sig
            Ryttar till att tala om nytt.
          </note>
          <note>
            Nej, jag medger: Folkpartiet tvingas år efter år att driva dessa
            frågor, därför att vi inte får gehör för dem här i kammaren. På
            det sättet är det inget nytt. Vi kommer att fortsätta att driva
            frågorna om ett starkare skydd för de outbyggda älvarna så länge
            som vi inte har fått en majoritet i riksdagen med oss på det kravet.
          </note>
          <note type="speaker">
            Anf. 18 BENGT-OLA RYTTAR (s) replik:
          </note>
          <note>
            Fru talman! Harald Nordlund envisas med att lägga ord som jag
            inte har använt i min mun. Men faktum kvarstår: Den här debatten
            innehåller inga nya grepp. Det är precis samma debatt som vi har
            fört här i kammaren under ganska många år, och jag tycker att
            det hade varit rimligt att vi hade haft lite mera stuns i den
            första debatten under det nya årtusendet.
          </note>
          <note type="speaker">
            Anf. 19 RIGMOR STENMARK (c) replik:
          </note>
          <note>
            Fru talman! Det är en mycket uppgiven Bengt-Ola
          </note>
          <note>
            Ryttar som står i talarstolen. Han efterlyser nyheter och undrar
            varför de inte kommer. Men är det inte så att det är Socialdemokraterna
            som har majoritet i bostadsutskottet? Är det inte så att Bengt-Ola
            Ryttar har en oerhörd möjlighet att komma med nyheter? Ta bara
            en sådan enkel sak som att denna första debatt vara generös och
            komma med något helt revolutionerande i stället för att titta
            på alla reservationer och uppgivet säga: Det får myndigheterna
            sköta och det får regeringen sköta, och det är några som är entusiastiska
            över frågorna, men jag, Bengt-Ola Ryttar från
          </note>
          <note>
            Socialdemokraterna, tänker inte driva på!
          </note>
          <note>
            Varför tar inte Bengt-Ola Ryttar chansen och yrkar bifall till
            de förslag som finns? Om han inte gör det kommer de ju tillbaka
            igen.
          </note>
          <note type="speaker">
            Anf. 20 BENGT-OLA RYTTAR (s) replik:
          </note>
          <note>
            Fru talman! Nu är det faktiskt så att Socialdemokraterna inte
            ensamma har någon majoritet i utskottet, och det trodde jag att
            Rigmor Stenmark visste om.
          </note>
          <note>
            När det gäller initiativkraften får vi en proposition i höst,
            och det är faktiskt inte så illa i denna fråga.
          </note>
          <note type="speaker">
            Anf. 21 RIGMOR STENMARK (c) replik:
          </note>
          <note>
            Fru talman! Nej, tack och lov, höll jag på att säga, så har socialdemokraterna
            inte ensamma makten.
          </note>
          <note>
            Men ni socialdemokrater skulle kunna, tillsammans med oss andra,
            få makt i nästan alla de här frågorna, t.ex. om ni ville se en
            förändring av vindkraften, om ni ville ta bort byråkratin eller
            om ni ville ge tydliga regler mellan kommunerna och länsstyrelserna.
            Varför vill ni inte det? Varför går ni inte tillsammans med oss
            i de frågorna? Och varför låter man Miljöpartiet sväva ute på
            någon kant? Varför hamnar inte alla i samma led? Det borde ju
            blåsa nya vindar nu år 2000 så att vi tog de här frågorna på allvar.
            Inte vill väl Bengt-Ola Ryttar vara med och såga av den här grenen
            så att vi alla ramlar?
          </note>
          <note type="speaker">
            Anf. 22 BENGT-OLA RYTTAR (s) replik:
          </note>
          <note>
            Fru talman! Vi samarbetar gärna med Centerpartiet när Centerpartiet
            har de bra idéerna och i den rätta situationen.
          </note>
          <note>
            Vi får en proposition i höst, och då får vi se hur majoriteten
            ser ut.
          </note>
          <note>
            Jag noterar att Rigmor Stenmark har tonat ned sin kritik av inskränkningarna
            i det kommunala vetot på ett sätt som ändå kanske nu i slutändan
            av debatten innebär en viss förnyelse av debatten i naturresursfrågan.
          </note>
          <note type="speaker">
            Anf. 23 ULF BJÖRKLUND (kd) replik:
          </note>
          <note>
            Fru talman och Bengt-Ola Ryttar! Det är klart att det inte blir
            någon hög temperatur i en debatt när man bara ständigt år efter
            år hänvisar till utredningar som jobbar och jobbar.
          </note>
          <note>
            Älvskyddet är faktiskt en viktig fråga. Utskottet har mig veterligen
            årligen från 1991/92 hanterat de här frågorna och fört en diskussion.
            Så tillsattes Vattendragsutredningen - möjligen 1992/93 någon
            gång.
          </note>
          <note>
            Man har lagt fram några betänkanden, 1994 och
          </note>
          <note>
            1996. Man har alltså nu jobbat i sju år.
          </note>
          <note>
            Under tiden har vi fått begreppet "miljövänlig vattenkraftutbyggnad".
            Utskottet har varit och besökt
          </note>
          <note>
            Klippen uppe i Västerbotten och tittat på hur det kan se ut,
            och mig veterligen - jag har själv provat - får man inte annat
            än inplanterad fisk, i alla fall ingen riktig, naturlig, på platsen
            född fisk, när man fiskar.
          </note>
          <note>
            Man hänvisar ständigt till den här Vattendragsutredningen, och
            jag vill fråga: Är det så här det ska gå till? I sju års tid har
            man arbetat. Hur ska det bli någon utveckling och hur ska vi kunna
            ta nya, djärva steg, när vi inte vet om och när regeringen och
            socialdemokraterna är beredda att vara med och stödja kreativa
            förslag som faktiskt finns i utskottet och i den här kammaren?
            Är det så här det ska gå till? Är det sju år vi ska vänta, eller
            blir det möjligen tio?
          </note>
          <note type="speaker">
            Anf. 24 BENGT-OLA RYTTAR (s) replik:
          </note>
          <note>
            Fru talman! Det förvånar mig lite hur Ulf Björklund lägger upp
            argumenteringen, eftersom han är mycket väl medveten om att det
            kommer en proposition i höst om vattenkraftsfrågorna. Det har
            lagts fram en utredning om vindkraften som har mycket stora förutsättningar
            att få ett mycket brett stöd här i kammaren.
          </note>
          <note type="speaker">
            Anf. 25 ULF BJÖRKLUND (kd) replik:
          </note>
          <note>
            Fru talman! Har möjligen Bengt-Ola Ryttar en aning om vad det
            kan bero på att Vattendragsutredningens idéer och förslag inte
            har kommit längre efter sju års arbete? Och vad är det som gör
            att man fortfarande överväger i regeringen om det ska komma någon
            proposition eller inte? Har man fräscha, nya idéer här som man
            verkligen arbetar med? Det är frågor som naturskyddsfolket väntar
            på besked om.
          </note>
          <note>
            Vad tror egentligen Bengt-Ola Ryttar? Är det svåra frågor som
            gör att regeringen inte här orkar, vågar eller vill ta några djärva
            initiativ nu när vi har börjat ett nytt millennium?
          </note>
          <note type="speaker">
            Anf. 26 BENGT-OLA RYTTAR (s) replik:
          </note>
          <note>
            Fru talman! Det är naturligtvis så att vattenkraftsfrågorna är
            svåra och komplicerade. Är man i ansvarig ställning ska man tänka
            sig för noga och väga för och emot innan man bestämmer sig. Är
            man i opposition är det bra mycket enklare att ta till brösttoner.
          </note>
          <note>
            Det kommer en proposition. Då ska vi ta beslut om hur framtidens
            politik på det här området ska se ut, och vi får hoppas att det
            kan bli ganska stor enighet om detta.
          </note>
          <note type="speaker">
            Anf. 27 STEN ANDERSSON (m) replik:
          </note>
          <note>
            Fru talman! Jag var oengagerad enligt Bengt-Ola
          </note>
          <note>
            Ryttar. Jag tycker väl att jag har hört honom själv agera i kammaren
            med i alla fall något större glöd än vad han har presterat hitintills.
          </note>
          <note>
            När jag kommenterade debatten här och sade att den inte kan vara
            så viktig jämförde jag den med en aktivitet som just nu håller
            på att inledas på en annan plats i Stockholm, och det tycker jag
            faktiskt var en bra jämförelse.
          </note>
          <note>
            Jag skulle vilja fråga Bengt-Ola Ryttar: Anser
          </note>
          <note>
            Bengt-Ola Ryttar att de fyra i dag outbyggda älvarna aldrig under
            några förhållanden ska byggas ut eller användas för elproduktion?
          </note>
          <note>
            Bengt-Ola Ryttar efterlyste nyheter. Det var väl ingen ström
            av nyheter som han presenterade i dag.
          </note>
          <note>
            Sedan talade Bengt-Ola Ryttar om splittringen. Det var större
            splittring mellan oppositionen än vad det fanns inom de tre samarbetspartierna.
            Är det verkligen sant? Är det sant vad gäller den energipolitik
            som regeringen i dag står för? Det är möjligt att det är sant
            mellan partierna politiskt. Men mellan partiernas väljare är det
            definitivt inte sant när vi talar om energipolitik.
          </note>
          <note>
            Jag tycker t.ex. att vi skulle tillämpa en politisk möjlighet
            som Bengt-Ola Ryttar i andra sammanhang förespråkar rätt så kraftigt,
            nämligen folkomröstning.
          </note>
          <note>
            Jag skulle också vilja ha en folkomröstning, men framför allt
            i en annan fråga, nämligen om den framtida energipolitiken. Jag
            tror nog på goda grunder att jag inte skulle tillhöra den förlorande
            sidan i en sådan omröstning.
          </note>
          <note type="speaker">
            Anf. 28 BENGT-OLA RYTTAR (s) replik:
          </note>
          <note>
            Fru talman! Det vi diskuterar i dag är naturresurslagen och vattenrätten.
            Vi diskuterar inte energipolitiken i sin helhet. Hur ska frågorna
            utformas i
          </note>
          <note>
            Sten Anderssons tilltänkta folkomröstning? Jag ser inte att det
            i några avseenden är möjligt att ha en folkomröstning om energipolitiken
            i dagsläget.
          </note>
          <note>
            De fyra orörda älvarna ska förbli orörda. Det är inget att huttla
            med. Så är det, och så kommer det att förbli.
          </note>
          <note type="speaker">
            Anf. 29 STEN ANDERSSON (m) replik:
          </note>
          <note>
            Fru talman! Jag förutsätter att Bengt-Ola Ryttar ändå på något
            sätt måste koppla samman vattenkraft och energi. Det är den koppling
            jag har gjort, och det är därför vi har tagit upp den frågan här
            i dag.
          </note>
          <note>
            Angående kraven på folkomröstning om energipolitiken säger Bengt-Ola
            Ryttar att han i varje fall inte i dagsläget - det är en viss
            öppning - ser något skäl för att ha en ny folkomröstning. Jag
            kan tala om för honom något som han säkert redan vet, nämligen
            att en hygglig majoritet bland hans egna väljare nog inte tycker
            att det skulle illa vara om vi i dag skulle få en folkomröstning
            om den framtida energipolitiken. I
          </note>
          <note>
            det fallet är jag mer socialdemokrat än Bengt-Ola
          </note>
          <note>
            Ryttar.
          </note>
          <note type="speaker">
            Anf. 30 BENGT-OLA RYTTAR (s) replik:
          </note>
          <note>
            Fru talman! Det var ju trevligt att konstatera att vi är överens,
            Sten Andersson. Det ska bli intressant att läsa Sten Anderssons
            memoarer. Jag har en känsla av att det kommer att bli roligt men
            att vi har en viss anledning att bäva inför det.
          </note>
          <note>
            När det gäller folkopinionen om folkomröstning om energipolitiken
            tycker jag inte alls att den står i strid med socialdemokraternas
            inställning i de här frågorna just nu. Jag tror heller inte att
            en majoritet i befolkningen vill ha något slags oprecis folkomröstning,
            utan då ska det finnas klara utmejslade alternativ att ta ställning
            till. Det är vi långt ifrån.
          </note>
          <note type="speaker">
            Anf. 31 OWE HELLBERG (v):
          </note>
          <note>
            Fru talman! Vänsterpartiet har inga reservationer i detta betänkande,
            men jag vill ändå redogöra för en del av våra ståndpunkter.
          </note>
          <note>
            När det gäller älvskyddet vill jag betona vår mycket restriktiva
            inställning till någon som helst nybyggnad. Däremot finns det
            en energiöverenskommelse mellan s, v och c som innebär ett visst
            utrymme för småskalig ombyggnad och effektivisering av gamla anläggningar
            i mindre vattendrag. Hur detta hanteras är naturligtvis en grannlaga
            uppgift, eftersom nya skador eller störningar i den biologiska
            mångfalden inte är acceptabelt.
          </note>
          <note>
            Under detta år betalas inga bidrag ut. Men ansökningarna fortsätter
            att komma in till den nya energimyndigheten. Naturvårdsverket
            har i samarbete med Energimyndigheten tagit fram kriterierna för
            bidragsansökningarna. Vi kommer noga att bevaka vilka projekt
            som får tillstånd och hur kommande anläggningar påverkar den omgivande
            miljön och den biologiska mångfalden. Grundinställningen är dock
            klar och tydlig: Vattenkraftsutbyggnadsepoken måste vara slut.
            Därför säger vi också nej till Vattendragsutredningens förslag
            till ny klassificering av älvskyddet.
          </note>
          <note>
            Förslagen i kd- och fp-motionerna är tänkvärda.
          </note>
          <note>
            Men man bör avvakta till dess att frågan behandlats i samband
            med Miljömålsutredningen. S-motionen om förenklingar vid tillkomsten
            av småskalig vattenkraft bör avvisas med kraft. Utskottet avstyrker
            också den motionen.
          </note>
          <note>
            Vindkraftsutbyggnaden är viktig, inte minst som en del i den
            mycket kraftfulla energiomställning som krävs för att styra om
            Sverige i ekologiskt hållbar riktning. Det är också viktigt att
            utbyggnaden sker under ordnade former och att regelsystemet skärps
            när det gäller tillåtlighetsprövningen.
          </note>
          <note>
            I c- och mp-motionerna finns krav som är befogade inte minst
            för att snabba på processen med kommande vindkraftsutbyggnad.
            En avställning av t.ex.
          </note>
          <note>
            Barsebäck 2 kräver sannolikt ett tillskott av vindenergi. Vindkraftsutredningens
            förslag går dock i samma riktning som motionsförslagen gör, vilket
            gör att de i nuläget kan avstyrkas. Däremot är det viktigt att
          </note>
          <note>
            Energimyndigheten snabbar på sin kartering av områden för riksintresse
            och att regeringen så fort som möjligt återkommer med en proposition
            till riksdagen så att utbyggnaden kommer i gång på bred front.
          </note>
          <note>
            Förslaget i moderatmotionen om snävare syn på gränser för byggandet
            av vindkraft och ytterligare kommunala hinder är framtidsfientligt
            och motverkar omställningen till ett ekologiskt hållbart samhälle.
          </note>
          <note>
            Det kommunala monopolet i markplaneringsfrågor är en principiellt
            mycket viktig fråga, där avsteg från vetot endast ska ske i undantagsfall.
            Vänsterpartiet har tidigare hävdat att det kommunala vetot ska
            gälla fullt ut. Men vi har också insett problematiken i vissa
            frågor.
          </note>
          <note>
            Den nya miljöbalken bygger på en överenskommelse mellan s, v
            och mp. Där görs vissa inskränkningar av det kommunala planmonopolet
            när det t.ex.
          </note>
          <note>
            gäller större järnvägsprojekt. De gamla reglerna för kärntekniska
            anläggningar är fortfarande desamma.
          </note>
          <note>
            Förhoppningsvis ska miljöbalkens allmänna hänsynsregler och stärkta
            krav på miljökonsekvensbeskrivningar ändå göra att största möjliga
            hänsyn tas och att inga kommuner behöver upplåta mark och vatten
            för ändamål som går emot deras intressen.
          </note>
          <note>
            Centerpartiet är inte med i miljöbalksöverenskommelsen. Men det
            vore ändå intressant att veta hur det ser på t.ex. stormarknadsproblematiken,
            där det kommunala planmonopolet fungerar som ett omvänt veto.
            Det gäller också nya möjligheter att sätta upp miljökvalitetsmål
            för t.ex. utsläpp i vatten. Vattenavrinningsområden kan inte indelas
            efter kommungränser, utan de följer de vattendrag och sjösystem
            som naturligt hänger ihop.
          </note>
          <note>
            När det gäller omprövningen av gamla vattendomar är det inte
            i första hand omprövningsreglerna som är problemet utan ersättningsfrågorna.
            Kraven på ersättning för minskat kraftuttag i samband med förändringar
            för att underlätta naturliga miljöer för biologisk mångfald eller
            för fiske och fiskens vandring är så stora att allmänintressena
            inte reser krav på sådana förändringar i tillräcklig omfattning.
          </note>
          <note>
            Det som behöver förändras är kraftföretagens skyldigheter att
            genomföra förändringar för biologisk mångfald eller för fiskens
            möjligheter till ett naturligt liv utan krav på ersättning, eller
            åtminstone mycket lägre krav på ersättning.
          </note>
          <note>
            Omprövningsmöjligheten har också ökat i och med införandet av
            den nya miljöbalken där överträdelser av miljökvalitetsnormer
            kan föranleda en omprövning även om tillstånden kom till före
            miljöbalkens regler.
          </note>
          <note>
            Om det här är tillämpligt på frågan om den vilda laxens fortlevnad
            i våra älvar eller om det behövs andra åtgärder är inte jag man
            att avgöra. Utskottet tycker också att det råder brist på underlag
            i frågan.
          </note>
          <note>
            Detta behöver kanske belysas bättre för utskottets ledamöter,
            t.ex. på ett utskottssammanträde. För övrigt är det nog så att
            det största hotet mot den vilda laxens överlevnad är de industriliknande
            fångstmetoder för fisk som används i Östersjön. Kvoter på hur
            mycket lax som tas upp kan ifrågasättas samt hur de efterlevs,
            inte minst i våra grannländer runt Östersjön.
          </note>
          <note>
            I stället bör det kustnära laxfisket och laxfisket i älvmynningarna
            prioriteras.
          </note>
          <note type="speaker">
            Anf. 32 STEN ANDERSSON (m) replik:
          </note>
          <note>
            Fru talman! Owe Hellberg sade att när man ska stänga av även
            det andra aggregatet i Barsebäck -
          </note>
          <note>
            vilket jag hoppas aldrig kommer att inträffa - krävs det mer
            vindkraft. Jag anser att det krävs mer annan energi redan i dag
            på grund av att man har stängt av det första aggregatet om vi
            ska kunna upprätthålla en trygg energiförsörjning i Sverige.
          </note>
          <note>
            Låt oss säga att vi ersätter hela Barsebäck med vindkraft. Har
            Owe Hellberg en susning om hur många vindkraftverk vi då behöver?
            Den viktigaste frågan är kanske: Vad ska han ersätta den bortfallna
            produktionen från Barsebäck med när det inte blåser eller i de
            fall - det händer faktiskt ofta - det blåser för mycket för att
            man ska kunna producera el med vindkraftverk?
          </note>
          <note type="speaker">
            Anf. 33 OWE HELLBERG (v) replik:
          </note>
          <note>
            Fru talman! För det första håller nog inte den svenska kraftnätsmyndigheten
            med Sten Andersson när det gäller behovet av elström. I den senaste
            köldknäppen, inte minst nere i våra södra trakter, hade man ett
            överskott på åtminstone 10 %. Framförhållningen när det gäller
            el var faktiskt god.
          </note>
          <note>
            Det står klart och tydligt att för att man ska kunna ställa av
            Barsebäck 2 ska det ersättas med ny energi i alternativa former.
            Exakt hur det ser ut kan väl ingen förklara riktigt i dag, men
            vindkraften är en del i det hela. Om man bara skulle ersätta det
            med vindkraft -
          </note>
          <note>
            det är naturligtvis inte möjligt eftersom det är en teknik som
            inte går att använda i alla sammanhang -
          </note>
          <note>
            rör det sig om ca 3 000 vindkraftverk i en något större skala.
            Vi behöver en omfattande utbyggnad av vindkraften. Vi har ju sett
            att det går att genomföra på andra håll, inte minst i vårt närmaste
            grannland där det också är en mycket framgångsrik exportprodukt.
          </note>
          <note>
            Man tar fram ny teknik på det här området hela tiden.
          </note>
          <note type="speaker">
            Anf. 34 STEN ANDERSSON (m) replik:
          </note>
          <note>
            Fru talman! Owe Hellberg säger att han inte exakt kan förklara
            vad den nya energin ska bestå av. Det är faktiskt ett ganska chockerande
            uttalande med tanke på att majoriteten i riksdagen har sagt att
            vi framöver ska lita på ny energi. En representant för stödpartierna
            vet inte vad den nya energin ska komma ifrån. Det är ganska intressant.
          </note>
          <note>
            När det sedan gäller tillgängligheten till elkraft kan jag bara
            konstatera att vi har importerat enormt mycket den senaste månaden,
            mycket mer än vad vi gjort tidigare. Det står i en av Stockholms
            morgontidningar i dag. Priserna på elström var unikt höga i förra
            veckan. Det berodde inte på att det fanns en för stor produktion.
          </note>
          <note type="speaker">
            Anf. 35 OWE HELLBERG (v) replik:
          </note>
          <note>
            Fru talman! Jag kan konstatera att framförhållningen när det
            gäller elkraft faktiskt är god, trots avställandet av Barsebäck
            1. För att man ska kunna ställa av Barsebäck 2 ska det finnas
            ersättning i form av alternativ energi där vindkraft är en del
            av det hela. Det är en förutsättning för att man ska kunna ställa
            av Barsebäck 2.
          </note>
          <note>
            Men det kanske viktigaste vi måste göra när det gäller energin
            är att effektivisera och se till att vi använder energin på ett
            mer kvalificerat och förädlat sätt. Man pratar om faktor 4 och
            faktor 10 när det gäller energianvändningen. Den största frågan
            är kanske att se till att vi utnyttjar energin på ett bättre sätt
            och att vi använder mindre elenergi i fortsättningen.
          </note>
          <note type="speaker">
            Anf. 36 HARALD NORDLUND (fp) replik:
          </note>
          <note>
            Fru talman! Om några fler än vi som finns här i kammaren mot
            förmodan skulle få veta vad vi säger i den här debatten tror jag
            att man skulle undra. För en stund sedan hörde vi i en replik
            Bengt-Ola Ryttar säga bl.a. att de fyra outbyggda älvarna ska
            förbli outbyggda. Owe Hellberg sade nyss bl.a. att vattenkraftsutbyggnadsepoken
            är slut, men jag tycker att han höll öppet för en småskalig utbyggnad.
            Men om nu Bengt-Ola Ryttar säger att de ska förbli outbyggda och
            Owe Hellberg säger att den här epoken är slut, varför i all sin
            dar kan ni inte ställa upp på Folkpartiets krav att stärka skyddet?
            Ni säger ju att epoken är slut.
          </note>
          <note type="speaker">
            Anf. 37 OWE HELLBERG (v) replik:
          </note>
          <note>
            Fru talman! I princip är vattenkraftsutbyggnadsepoken slut, men
            det finns en energiöverenskommelse mellan Socialdemokraterna,
            Västerpartiet och Centerpartiet som innebär en viss möjlighet
            för ombyggnad och effektivisering av småskaliga anläggningar i
            mindre vattendrag. Som jag sade i mitt inlägg kommer vi att väldigt
            noga bevaka regelsystemet för detta och vilka tillstånd som eventuellt
            kommer att omfattas av detta. Det handlar alltså inte om en utbyggnad
            av vattenkraften utan om ombyggnad och effektivisering. Och det
            kan bara ske efter de tillståndsprövningar enligt miljöbalken
            som måste göras. Vi har sett att detta innebär stora restriktioner.
            Det gäller t.ex. avslag för Sölvbacka strömmar, Brunnsberg och
            alla andra projekt som regeringen har prövat under tiden.
          </note>
          <note>
            Jag tycker att Folkpartiet ska arbeta i Miljömålsutredningen
            för sina idéer och ståndpunkter. Sedan får vi se vad den propositionen
            kan leda fram till. Jag tycker att det finns tänkvärda inslag
            i era motioner.
          </note>
          <note type="speaker">
            Anf. 38 HARALD NORDLUND (fp) replik:
          </note>
          <note>
            Fru talman! Jag känner fortsatt oro. Det är jag som representerar
            Folkpartiet i Miljömålsutredningen. Jag och andra folkpartister
            kommer naturligtvis att fortsätta att slåss för de här frågorna.
          </note>
          <note>
            Jag kan konstatera att när vi står inför valet att skydda forsar
            i Medelpad och Småland mot utbyggnad eller att godta nya vattenkraftverk
            för att få lite mer el finns risken - den är stor - att Vänsterpartiet
            tillsammans med Socialdemokraterna väljer utbyggnadsalternativet.
          </note>
          <note type="speaker">
            Anf. 39 OWE HELLBERG (v) replik:
          </note>
          <note>
            Fru talman! Det handlar inte om utbyggnad. Det handlar möjligen
            om ombyggnad och effektivisering av redan befintliga anläggningar.
            Som jag sade är detta en mycket grannlaga uppgift. Vi kommer att
            noggrant följa regelsystemet. Vi kommer att förhöra oss väldigt
            noga med Naturvårdsverket och Energimyndigheten så att man är
            helt överens om de tolkningar man ska göra när det gäller regelsystemen.
            Vi kommer naturligtvis att följa de eventuella tillståndsprövningar
            som görs av detta väldigt noga.
          </note>
          <note>
            Detta är en tillfällig åtgärd som finns inom ramen för energiöverenskommelsen.
            Det kommer naturligtvis att diskuteras om den över huvud taget
            ska få en fortsättning. Det beror också på hur det kommer att
            gå med den fortsatta effektiviseringen av energin och omställningen
            till ett hållbart samhälle.
          </note>
          <note type="speaker">
            Anf. 40 HELENA HILLAR ROSEN-QVIST (mp) replik:
          </note>
          <note>
            Fru talman! Owe Hellberg nämnde i sitt anförande
          </note>
          <note>
            Vindkraftutredningen och gav oss Vänsterpartiets syn på det energislaget.
            Owe Hellberg påpekar att Vindkraftutredningen i så hög grad går
            i Miljöpartiets riktning att man från Vänsterpartiets håll därför
            väljer att avstyrka Miljöpartiets motion i frågan.
          </note>
          <note>
            Jag kanske har varit med lite för kort tid i det här parlamentet
            för att inse vitsen med det. Jag tycker att man kanske eventuellt
            skulle kunna tillstyrka sådana här motioner för att få lite tryck
            i de frågor där Vänsterpartiet och Miljöpartiet faktiskt har en
            ganska stor samsyn.
          </note>
          <note type="speaker">
            Anf. 41 OWE HELLBERG (v) replik:
          </note>
          <note>
            Fru talman! Miljöpartiets motion sammanfaller till stor del med
            Vindkraftutredningens förslag, men de är naturligtvis inte identiska.
            Jag tycker därför inte att det är meningsfullt att tillstyrka
            motionen eftersom den ganska snabbt kommer i en kommande proposition.
          </note>
          <note>
            Förhoppningsvis kommer både Vänsterpartiet och
          </note>
          <note>
            Miljöpartiet att kunna vara med och ta fram innehållet i den
            propositionen, så vi har naturligtvis chans och möjlighet att
            återkomma i den frågan.
          </note>
          <note type="speaker">
            Anf. 42 HELENA HILLAR ROSEN-QVIST (mp) replik:
          </note>
          <note>
            Fru talman! Tack, det låter alldeles utomordentligt. Då kanske
            vi också kommer att se en tillstyrkan av våra förslag.
          </note>
          <note type="speaker">
            Anf. 43 CARL-ERIK SKÅRMAN (m):
          </note>
          <note>
            Fru talman! Jag hoppas att talmannen har överseende med att jag
            inte utnyttjar all den tid som finns angiven här. Låt mig bara
            göra någon liten kommentar.
          </note>
          <note>
            Det är ju så att energiintressen och miljöintressen ofta står
            emot varandra. Det gör att planbestämmelserna är viktiga. Avvägningen
            mellan energi- och miljöintressen måste göras på ett rimligt sätt.
            Eftersom det har ifrågasatts vill jag gärna säga att jag helt
            står bakom vad Sten Andersson tidigare har sagt i de här frågorna.
          </note>
          <note>
            Rigmor Stenmark klagar över allmänhetens ställningstagande till
            de förslag som Centerpartiet har lagt fram. Men det är ju så att
            avvägningen måste göras på ett sätt som är bra för alla. För att
            uttrycka det lite mer folkligt: Även blåshål har sina miljövärden.
          </note>
          <note>
            Även när det gäller vattengenererad energi är de här motsättningarna
            påtagliga. Det är orimligt att vi avhänder oss alla möjligheter
            att använda ytterligare vattenkraft och på samma gång accepterar
            och bortser från alla negativa miljöeffekter av vinande och stundtals
            fula vindkraftverk.
          </note>
          <note>
            Beträffande vattenkraften har vi sedan länge prövat system med
            vattenrätt, vattendomstolar och liknande. I det systemet, vill
            jag gärna säga, är det faktiskt så att vi från moderat sida har
            velat motsätta oss en försvagning av skyddet för vissa älvar.
            Även ett sådant här normerande rättsligt system, där planfrågorna
            är starkt styrda, behöver ses över och förbättras.
          </note>
          <note>
            Båda energiformerna kan behövas. Men även vindkraften kan behöva
            regleras på ett närmare sätt, så att vi verkligen garanterar att
            vi undviker de negativa miljöeffekterna och kan behålla en lämplig
            avvägning mellan miljö- och energiintressen.
          </note>
          <note type="speaker">
            Anf. 44 RIGMOR STENMARK (c) replik:
          </note>
          <note>
            Fru talman! Nu kom det som jag faktiskt har väntat på: tyckandet
            att vindkraftverken är "fula". Jag har lite svårt att se det.
            Jag delar inte den uppfattningen.
          </note>
          <note>
            När det gäller negativa miljöproblem är det märkligt att man
            får höra ytterligare en moderat inte säga ett ord om de negativa
            miljöproblem som kärnkraften orsakar.
          </note>
          <note type="speaker">
            Anf. 45 CARL-ERIK SKÅRMAN (m) replik:
          </note>
          <note>
            Fru talman! Jag vidhåller att det med alla energiformer finns
            både positiva och negativa effekter, och vi ska inte bortse från
            någondera. Vi ska göra de avvägningarna på ett rimligt sätt. Ingen
            energiform går fri från negativa kommentarer när det gäller utformning
            och framställningssätt. Men vi måste avväga det på ett sätt som
            gör att alla kan acceptera avvägningarna, icke bara 3 eller 4
            % av befolkningen.
          </note>
          <note type="speaker">
            Anf. 46 RIGMOR STENMARK (c) replik:
          </note>
          <note>
            Fru talman! I det här fallet är det inte bara 3-4 %
          </note>
          <note>
            av befolkningen som tycker att vi ska ha en annan eneriinriktning
            i Sverige. Det tror jag att Skårman mycket väl vet.
          </note>
          <note type="speaker">
            Anf. 47 CARL-ERIK SKÅRMAN (m) replik:
          </note>
          <note>
            Fru talman! Möjligen var det lite slarvigt av mig att säga 3-4
            %. Men det är ju uppenbart att Centerpartiet har haft svårigheter
            att få sin energipolitik och sin övriga politik accepterad av
            ett stort flertal av befolkningen.
          </note>
          <note type="speaker">
            Anf. 48 PER LAGER (mp):
          </note>
          <note>
            Fru talman! Det är ju så att en del frågor rör sig ganska snabbt
            i tiden, andra frågor rör sig inte alls eller väldigt lite framåt.
            Med anledning av detta återkommer vi ofta till olika problem.
            Det innebär också att vi återkommer med samma motioner i stort
            sett år från år, som blir bemötta på ett liknande sätt år från
            år.
          </note>
          <note>
            När det gäller det här betänkandet finns det för min del två
            sådana exempel, nämligen i fråga om vindkraftens ställning i Sverige
            och i fråga om det kommunala vetot.
          </note>
          <note>
            Jag tänkte först säga några ord om vindkraften.
          </note>
          <note>
            Där har vi sett en radikal kursändring, kan man säga, med tanke
            på den vindkraftsutredning som blev färdig i somras och framför
            allt med tanke på det linjetal som statsministern höll i Västerås
            i september. Han sade där att vi nu ska ersätta två Barsebäcksverk
            med vindkraft till år 2010. Det innebär inte riktigt 10 terawattimmar,
            men något ditåt. 10 terawattimmar var nämligen utredningens förslag.
          </note>
          <note>
            Vi återkommer med en stor vindkraftsmotion som nu finns med i
            det här betänkandet, där vi precis som
          </note>
          <note>
            Vindkraftutredningen påtalar behovet av planeringsmål. Vi säger
            12 terawattimmar, för vi tror att det är möjligt. Vi säger att
            det måste finnas en nationell vindkraftsplan, detta bl.a. för
            att få den tyngd i den fysiska planeringen som nu måste till i
            den nödvändiga energiomställning som ingen av oss kommer undan.
          </note>
          <note>
            Vi måste se till att vindkraften också får områden av riksintresse.
            Det behöver ju inte alls betyda att de står mot andra riksintressen.
            På grund av den minimala miljöpåverkan som vindkraftverken innebär
            kan de ofta stå tillsammans med intressen för natur- och kulturvärden
            och även med rekreationsbehov och fritidsintressen. Därför är
            det viktigt att höja upp vindkraftverken till ett riksintresse.
          </note>
          <note>
            Det finns nämligen en hel del problem med den lagstiftning som
            vi i dag har. Det gäller bl.a. beträffande havslokaliseringarna,
            där lagstiftningen till skillnad från vad avser landlokaliseringarna
            medför problem. Så är bl.a. fallet med kravet att det ska finnas
            en samhällsekonomisk nytta med havslokaliseringen.
          </note>
          <note>
            Detta innebär särskilt problem i ett fall som i dag är aktuellt,
            nämligen havslokaliseringen i Ölands farvatten. Öland är ett av
            de områden som inte ska få ha vindkraftsparker med större effekt
            än 10 megawatt. Samtidigt är sådana under 10 megawatt knappast
            samhällsekonomiskt nyttiga. Det måste här ske en samordning av
            lagstiftningen så att den blir mer överensstämmande.
          </note>
          <note>
            När det gäller vindkraftverken måste väl alla i dag efter de
            undersökningar som har gjorts inse att vindkraften måste ingå
            som en kraftig del av den energiomställning som vi snabbt måste
            göra. Det är inte tal om annat än att försiktighetsprincipen alltid
            måste användas. Det finns värden som vi alltid måste värna på
            ett särskilt sätt. Det har att göra med fauna och flora och givetvis
            också med de människor som bor i närheten av vindkraftverken.
          </note>
          <note>
            Det finns i dag ett investeringsstöd, och elmarknaden håller
            på att avregleras. Vi har pengar för perioden från november förra
            året till slutet av detta år för att klara omställningen av leveranskonstruktionerna.
          </note>
          <note>
            Jag förväntar mig att regeringen nu kommer att lägga fram en
            proposition om vindkraften i framtiden, där man tar ett helhetsgrepp
            om stödet till vindkraften -
          </note>
          <note>
            för visst behövs det ett visst stöd. Det handlar kanske framför
            allt om ett produktionsstöd.
          </note>
          <note>
            Vi har i dag en miljöbonus som motsvarar energiskatten. Vad det
            ska bli framöver får vi diskutera eller får regeringen lägga fram
            förslag om, men det är nödvändigt att vindkraften som en förnybar
            energikälla har möjlighet att konkurrera med de icke miljövänliga
            energikällorna, som så att säga inte är riktigt prissatta. Deras
            energi borde egentligen vara mycket dyrare.
          </note>
          <note>
            Fru talman! Jag ska också nämna några ord om den kommunala vetorätten.
            Den kommunala vetorätten är en hörnsten i den kommunala självbestämmanderätten.
            En del statsvetenskapliga forskare säger att vi inte har något
            kommunalt självstyre och aldrig har haft det i vårt land, att
            kommunerna är lokala förvaltningsorgan under staten. Jag håller
            inte riktigt med om det där. Jag tror att det i dag trots allt
            finns grader av självbestämmande i kommunerna.
          </note>
          <note>
            En inskränkning i den kommunala självbestämmanderätten gjordes
            1989-1990, när man tog bort kommunernas rätt att lägga in ett
            veto mot anläggningar för utbränt kärnbränsle. I dag har vi i
            min hemtrakt ett ställe som Kynnefjäll, som ligger mellan
          </note>
          <note>
            Dalsland och norra Bohuslän. Det är ett berg som
          </note>
          <note>
            SKB har varit intresserat av i över 20 år. Man har där i snart
            20 år suttit i en liten stuga och vaktat dygnet runt därför att
            man är rädd för att det ska göras provborrningar. Man har hittills
            bara fått muntliga löften, inga försäkringar. Regeringen hänvisar
            till SKB, och
          </note>
          <note>
            SKB har sagt att man ska starta en dialog med befolkningen. Det
            har man hittills inte gjort.
          </note>
          <note>
            Jag sade tidigare att vissa frågor står stilla. Detta är en fråga
            där det står ganska stilla, men det finns trots allt, fru talman,
            en liten förhoppning. Jag vet att
          </note>
          <note>
            SKB nu är på väg mot Kynnefjäll. Jag hoppas att man snart ska
            starta den här dialogen med befolkningen.
          </note>
          <note>
            Det är inte värdigt ett demokratiskt samhälle som vårt att folk
            ska sitta och vakta ett berg, ungefär som de indianer i Big Mountain
            i Arizona som nu kommer att tvångsförflyttas gör. Kynnefjäll ska
            i fortsättningen inte behöva vaktas. Vi måste få en klar friskrivning
            av detta berg.
          </note>
          <note type="speaker">
            Anf. 49 STEN ANDERSSON (m) replik:
          </note>
          <note>
            Fru talman! För att ta det sista som Per Lager sade först: Det
            är väl ingen som är tvingad att sitta och vakta vid Kynnefjäll.
            Det är ett frivilligt åtagande.
          </note>
          <note>
            Jag får vidare säga att Per Lager i alla fall är ärlig när han
            talar för sitt parti. Han sade nämligen att han tror att vindkraften
            kan uppnå en viss nivå. Han säger, för att vara säker, inte att
            han vet det.
          </note>
          <note>
            Han måste däremot veta att Göran Persson har sagt att stängningen
            av Barsebäck ska kompenseras med vindkraftsutbyggnad. Han har
            dock, trots att han har blivit tillfrågad flera gånger, inte sagt
            - men det kan kanske Per Lager göra i dag - vad man ska ersätta
            den uteblivna produktionen med vid de tillfällen när produktionen
            blir för liten. Ska vi då inte få någon ström? Och vad gör vi
            när produktionen blir för stor?
          </note>
          <note>
            Per Lager nämner i dag något mycket viktigt, nämligen att vindkraften
            faktiskt kräver ett stöd från skattebetalarna. Först ska man betala
            räkningen på den ström som man konsumerar, och sedan ska man betala
            en summa på skattsedeln. Jag tror inte att alla känner till det
            här, men vi kan väl båda vara överens om att föra fram det lite
            tydligare i debatten. Då blir stödet för vindkraften lite mindre.
          </note>
          <note>
            Till sist, fru talman: Tycker Per Lager att markägare generellt
            ska tvingas att upplåta mark till vindkraftsutbyggnad?
          </note>
          <note type="speaker">
            Anf. 50 PER LAGER (mp) replik:
          </note>
          <note>
            Fru talman! Det var många frågor. Jag ska se om jag kan besvara
            dem snabbt.
          </note>
          <note>
            Nej, ingen tvingar folk att sitta och vakta på ett berg, men
            trots allt sker det, och man gör det av en särskild anledning,
            nämligen att man är rädd om sin natur. Framför allt vill man få
            ett besked. Det otrevliga är att man aldrig fått något besked.
            Jag tycker att denna osäkerhet är ovärdig.
          </note>
          <note>
            Vad gäller de 12 terawattimmarna tror jag att dessa kan bli fler,
            Sten Andersson. Utvecklingen när det gäller vindkraftverken är
            explosionsartad. Framför allt blir de större, tystare och effektivare.
            Vi kommer i framtiden förmodligen att få ut betydligt större effekt
            av dem.
          </note>
          <note>
            Vad gäller situationer med för lite och för mycket el är det
            så - det vill jag säga även om vi inte ska ha en energidebatt
            här - att vi gör av med ca 140 terawattimmar per år. Det är alldeles
            för mycket. Vi borde kunna spara in kanske 30-40 av dessa terawattimmar.
            Åtminstone har flera energiexperter påstått att det går, och jag
            tror helt på det.
          </note>
          <note>
            Vi ska givetvis ersätta denna energibesparing inte bara med vindkraft
            utan också med energi från biobränslen. Det är förmodligen den
            stora ersättning som kommer. Därvidlag är mycket att hämta. Satsar
            vi bara nu på dessa saker tillsammans kommer inte de möjliga elunderskotten
            att inträffa. Vi har hittills i stort sett bara haft elöverskott.
            Vid avställningen för några år sedan hade vi ett enormt överskott.
          </note>
          <note>
            Fru talman! Den förnybara energin är kostsam i förhållande till
            den subventionerade andra energin. Vi måste få balans.
          </note>
          <note type="speaker">
            Anf. 51 STEN ANDERSSON (m) replik:
          </note>
          <note>
            Fru talman! Det är bra att Per Lager även i det här fallet är
            ärlig och säger att vi måste spara. I grunden säger han att vi
            ska betala mer för den framtida energi som ska lösa alla våra
            problem. Det är väl faktiskt bättre, Per Lager, med överskott
            än med underskott?
          </note>
          <note>
            Jag hade förstått engagemanget om det hade funnits för lite elkraft
            i Sverige, men det har dessbättre sällan varit så men vi riskerar
            att få det så framöver.
          </note>
          <note>
            Sedan var det frågan om den totala energiproduktionen under ett
            år. Det är fel sätt att räkna. Jag skulle kunna säga att bussarna
            i Stockholm har si och så många sittplatser, och därmed går det
            att bestämma antalet bussar. Problemet är att bussarna används
            på morgnarna mellan kl. 7 och 9 och mellan kl. 17 och
          </note>
          <note>
            19 på kvällarna. Det är de tiderna som behovet måste räknas efter,
            inte att det finns si och så många sittplatser i bussarna. Det
            är ungefär så som Per Lager och många andra räknar. Det gör att
            debatten får en felaktig slagsida.
          </note>
          <note type="speaker">
            Anf. 52 PER LAGER (mp) replik:
          </note>
          <note>
            Fru talman! Nej, det handlar om hur mycket energi vi tar ut sammanlagt.
            Jag menar att den moraliska och önskvärda minskningen är ganska
            stor i förhållande till vad vi utnyttjar i dag. Vi ska inte bygga
            energiproduktionen efter det uttag vi har i dag. Vi ska se över
            uttaget vi har i dag. Det är mångdubbelt mer än i andra länder.
            Vi har ett energislöseri i vårt land av stora mått som vi borde
            göra någonting åt.
          </note>
          <note>
            Jag hann inte svara på frågan om markägarna i min förra replik.
            Självklart måste vi ta hänsyn till markägarna.
          </note>
          <note type="speaker">
            Anf. 53 RIGMOR STENMARK (c) replik:
          </note>
          <note>
            Fru talman! Det är många bäckar små som bildar en å. När det
            gäller energidebatten, som vi osökt kommer in på i dag, finns
            det många alternativ som måste samverka för att det ska bli bra.
          </note>
          <note>
            Vad jag förstår är vi överens om flera saker. Men det är en sak
            jag undrar över när det gäller Miljöpartiet. Är Miljöpartiet berett
            att medverka till en utveckling av små vattenkraftverk, dvs. där
            det redan finns godkända vattendomar och där vattendraget redan
            är utbyggt? Vad jag förstod av ordväxlingen mellan
          </note>
          <note>
            Owe Hellberg och Helena Hillar Rosenqvist skulle man samverka
            mellan Vänstern och Miljöpartiet. Då är frågan hyperintressant
            för mig som centerpartist.
          </note>
          <note type="speaker">
            Anf. 54 PER LAGER (mp) replik:
          </note>
          <note>
            Fru talman! I just den frågan är vi klara i vårt ställningstagande.
            Vi vill inte ha någon utbyggnad av småskalig vattenkraft. Vi anser
            att man har byggt ut vad som kan accepteras i dag. Däremot är
            vi givetvis intresserade av förnyelsen av redan befintlig kapacitet
            i vattenkraften så att den blir mer effektiv. Någon mer utbyggnad
            är vi absolut inte intresserade av.
          </note>
          <note type="speaker">
            Anf. 55 RIGMOR STENMARK (c) replik:
          </note>
          <note>
            Fru talman! Innebär det att Miljöpartiet är berett att förbjuda
            utvecklingen där det redan finns vattendomar och det finns en
            rad småföretagare som väntar?
          </note>
          <note type="speaker">
            Anf. 56 PER LAGER (mp) replik:
          </note>
          <note>
            Fru talman! Eftersom vi inte vill ha någon mer utbyggnad av småskalig
            vattenkraft kanske det blir resultatet. Det är intressant att
            framtiden möjligen innehåller nya former för vattenkraft som det
            går att titta närmare på. Men vi är emot utbyggnaden av den småskaliga
            vattenkraften såsom den ser ut i dag.
          </note>
          <note type="speaker">
            Anf. 57 BENGT-OLA RYTTAR (s) replik:
          </note>
          <note>
            Fru talman! Diskussionen om det kommunala vetot är principiellt
            intressant. Ibland gör man taktiska överväganden i politiken.
            Jag tror att taktiken har misslett Miljöpartiet när det gäller
            det kommunala vetot. Det tycks finnas en underström av att man
            över huvud taget inte kommer att klara av att placera ut kärnavfall.
          </note>
          <note>
            Den nationella nivån är den absolut viktigaste och avgörande
            nivån för demokratin och för makten. All makt som inte utövas
            på det nationella planet ska delegeras från det nationella planet.
            Det innebär att det kommunala vetot försätter oss i den situationen
            att kärnavfallet inte kan placeras. Vem ska väljarna i landet
            som anser att det måste finnas en lösning på förvaringen ställa
            till ansvar? Det måste finnas en nivå som det går att utkräva
            ansvar från. Om frågan splittras till det kommunala vetot tas
            ansvaret bort.
          </note>
          <note>
            Det är omodernt att utkräva ansvar i dag. Vi ser en utveckling
            i samhället, Europa och världen där man alltmer lägger över makt
            på experter och för bort frågorna från den demokratiska sektorn.
            Det är allvarligt. För varje politiskt relevant beslut ska det
            också gå att utkräva ansvar.
          </note>
          <note type="speaker">
            Anf. 58 PER LAGER (mp) replik:
          </note>
          <note>
            Fru talman! Bengt-Ola Ryttar och jag har haft en liknande debatt
            för ett år sedan. Det finns poänger i det Bengt-Ola Ryttar säger,
            t.ex. ansvarsutkrävandet.
          </note>
          <note>
            Nu får vi inte glömma bort att det finns ett nationellt beslut
            om utbyggnaden av kärnkraften. Vi var många som var emot den.
            Tyvärr fattades detta beslut trots att man inte hade löst avfallsfrågan,
            och fortfarande är avfallsfrågan inte löst. Det ligger en olöst
            fråga i hela beslutsprocessen som har gömts undan fram till nu
            när det är dags att hitta dessa ställen där avfallet ska gömmas
            undan. Avfallet har en delningstid på 24 000 år och bör vaktas
            av tusen generationer till. Vi vet att det har varit ca 80 generationer
            sedan
          </note>
          <note>
            Kristi födelse. Det är fråga om hemskt lång tid.
          </note>
          <note>
            När det gäller det kommunala vetot har Bengt-Ola
          </note>
          <note>
            Ryttar en centralistisk syn där all makt utgår från nationen
            och delegeras nedåt. Det är inte riktigt min syn. Jag anser att
            kommunen som sådan ska ha det avgörande inflytandet, precis som
            i alla andra fall.
          </note>
          <note>
            Det ska också gälla kärnavfall. Nu finns det i den nya miljöbalken
            en skrivning som talar om att det ska vara synnerliga skäl för
            att bryta kommunens mening i frågan. Men trots allt har möjligheten
            till veto tagits bort.
          </note>
          <note type="speaker">
            Anf. 59 BENGT-OLA RYTTAR (s) replik:
          </note>
          <note>
            Fru talman! Jag ser inget orimligt i att en hel del makt är delegerad
            till kommunerna. Jag ser det orimliga i att delegera makt över
            beslut som blockerar att det över huvud taget kommer en lösning
            till stånd.
          </note>
          <note>
            Man får tycka vad man vill om att kärnkraften över huvud taget
            etablerades. Det finns kärnkraft, det blir avfall, det måste förvaras,
            och det är högst oansvarigt att agera så att det finns en risk
            att det inte blir en lösning.
          </note>
          <note>
            Lokal demokrati är viktig. Men det är den nationella nivån som
            ansvarar för vilken delegation av makt som ska ske till de lokala
            nivåerna.
          </note>
          <note type="speaker">
            Anf. 60 PER LAGER (mp) replik:
          </note>
          <note>
            Fru talman! Även om vi uppgraderar det kommunala vetot att också
            gälla kärnavfallsanläggningar kommer vi att tvingas till gemensamma
            beslut när det gäller kärnavfallet. Vi var överens om för ett
            år sedan att vi till slut kommer dithän att alla måste ta ansvar,
            även om vi inte gillade beslutet från början.
          </note>
          <note>
            Jag tror - så som det har visat sig hittills - att det finns
            kommuner och platser där detta skulle vara bättre än på andra
            platser och där även kommunen ställer sig relativt positiv. Jag
            kan säga, som jag sade för ett år sedan, att man kan utgå från
            de kommuner som har kärnkraftverken. Finns det inte något annat
            sätt, är väl kärnkraftverksbyggnaden det mest naturliga stället
            att förvara avfallet på, för att kunna kontrollera det i framtiden.
            Ingen tror väl att vi kan skjuta upp det i rymden, i alla fall
            inte ännu.
          </note>
          <note type="speaker">
            Anf. 61 ELIZABETH NYSTRÖM (m):
          </note>
          <note>
            Fru talman! Bostadsutskottet har belyst motion
          </note>
          <note>
            Bo505 om muddringsfrågan alldeles för grunt - detta är en fråga
            som man bör gå till botten med.
          </note>
          <note>
            Brist på logik är det snällaste jag kan säga om utskottets behandling
            av Jeppe Johnssons och min motion om översyn av regelverket för
            muddring och muddermassor.
          </note>
          <note>
            Utskottet har erfarit att Naturvårdsverket för närvarande inte
            har några konkreta planer på att förnya nu aktuella allmänna råd
            från 1985 och negligerar därmed totalt att Sveriges hamnar tillskrivit
            Naturvårdsverket vid ett par tillfällen under 1999 och begärt
            en översyn - ingenting händer. Utskottet framhåller samtidigt
            betydelsen av att sjöfarten har tillgång till ändamålsenliga hamnar,
            och man avvisar motionen.
          </note>
          <note>
            Motionen avvisas trots att utskottet lätt borde kunna konstatera
            att situationen är sådan att det i flera hamnar är så att fartygsdjup
            har måst skrivas ned på grund av uppgrundning medan tillståndsprocesser
            hos
          </note>
          <note>
            Naturvårdsverket pågått och utländska hamnar bygger ut och fördjupar
            för att kunna ta över tonnage från svenska hamnar. Miljömyndigheterna
            i Danmark tillåter de danska handelshamnarna att muddra och ha
            en mudderdeponi på den danska sidan, medan det på den svenska
            sidan av Öresund är helt stopp.
          </note>
          <note>
            Vår motion är tillkommen därför att vi har förstått att de allmänna
            råden från 1985 är föråldrade och att ny kunskap finns om muddring
            och muddermassor som borde avspeglas i förändringar av de allmänna
            råden. Naturvårdsverket tycks inte ha insett det allvarliga i
            att de allmänna råden är en bromskloss och att tillgången till
            svenska hamnar för sjöfartsnäringen därmed är hotad.
          </note>
          <note>
            Att Naturvårdsverket ska ha en helhetssyn som innebär att man
            förstår att en minskad tillgång på svenska hamnar innebär överföring
            av gods från båt till bil kan förefalla självklart. När så inte
            är fallet är det för mig lika självklart att riksdagen ser sitt
            ansvar och ger Naturvårdsverket en liten pekpinne. Så har dock
            inte bostadsutskottet sett på saken, utan ger
          </note>
          <note>
            Naturvårdsverket fullt förtroende att långsamt ta död på svensk
            hamnverksamhet, trots uttalandena om betydelsen av ändamålsenliga
            hamnar.
          </note>
          <note>
            Avslutningsvis, fru talman, är frågan kanske för liten för att
            bostadsutskottet skulle engagera sig. Tyvärr befarar jag att den
            växer. Jag anser att man från bostadsutskottets sida borde ha
            gått grundligare till väga och gjort en genomlysning av behovet
            av djupare hamnar.
          </note>
          <note>
            För tids vinning yrkar jag inte bifall till motionen, men till
            bostadsutskottets samtliga ledamöter vill jag rikta en allvarlig
            uppmaning: Ta frågan på allvar och följ utvecklingen! Jag kommer
            givetvis att följa utvecklingen och frågan, och min förhoppning
            är att det blir en snar lösning så att jag slipper återkomma med
            en motion till hösten.
          </note>
          <note type="speaker">
            Anf. 62 BENGT-OLA RYTTAR (s) replik:
          </note>
          <note>
            Fru talman! Jag tycker att motionärerna ska känna sig ganska
            nöjda med den behandling motionen har fått i utskottet. Det är
            faktiskt en riktigt positiv skrivning. Ni hade väl knappast förväntat
            er ett bifall till motionen?
          </note>
          <note>
            Jag vill också understryka att inte ens ert eget parti har besvärat
            sig med att reservera sig till förmån för motionen.
          </note>
          <note type="speaker">
            Anf. 63 ELIZABETH NYSTRÖM (m) replik:
          </note>
          <note>
            Fru talman! Jag är mycket medveten om detta, och därför yrkade
            jag inte bifall till motionen.
          </note>
          <note>
            Det är ganska intressant att följa Naturvårdsverkets svar, som
            nu har kommit, där det står ungefär så här:
          </note>
          <note>
            När det gäller översynen av övriga allmänna råd kommer detta
            arbete att föregås av en samlad kartläggning för att se vilka
            skrifter som är i behov av revidering. När resultatet av denna
            kartläggning föreligger kommer prioriteringsfrågan att diskuteras.
          </note>
          <note>
            Det viktiga är att det här inte drar ut på tiden. Jag hoppas
            att man tänker på detta i bostadsutskottet.
          </note>
          <note type="speaker">
            Anf. 64 GUDRUN LINDVALL (mp):
          </note>
          <note>
            Fru talman! Jag har också ett antal motioner som hanteras i detta
            betänkande, och därför står jag här i talarstolen. Jag tänkte
            börja med att yrka bifall till reservation 10. Jag ska också börja
            tala om den, som handlar om den viktiga frågan om vildlaxen.
          </note>
          <note>
            Miljöpartiet har agerat mycket när det gäller vildlaxen i Östersjön,
            då vi kan se att den är en hotad art.
          </note>
          <note>
            Hoten är många, bl.a. utbyggnaden av älvar. När älvarna byggdes
            ut under den stora älvexploateringen formade man vattendomar som
            sade att exploatörerna skulle sätta ut laxyngel varje år. Det
            här var i bästa välmening; man menade att det skulle vara ett
            sätt att rädda laxen. Det har också varit viktigt.
          </note>
          <note>
            I dag kan man se att dessa domar inte längre passar i tiden.
            Det som har skett är nämligen att vildlaxstammen har gått tillbaka
            mycket medan de odlade laxarna har blivit alltfler. Just nu är
            det faktiskt så att den odlade laxen hotar vildlaxbeståndet.
          </note>
          <note>
            Trots det fortsätter man att sätta ut ungefär 2 ½
          </note>
          <note>
            miljon laxyngel i Östersjön varje år. Man tar alltså upp laxar,
            kramar dem på rom och mjölke och föder upp ynglen ett antal år
            innan man sätter ut dem.
          </note>
          <note>
            De odlade laxarna börjar nu bli så många att de försöker ta sig
            in i de laxälvar som finns kvar och där vildlaxen tidigare gått
            in och förökat sig. Det innebär att vi håller på att få en blandning
            av vildlax och odlad lax. Biologiskt vill man inte ha detta, utan
            man skulle vilja hålla vildlaxstammen ren.
          </note>
          <note>
            Just i dag skulle det vara betydligt bättre om älvexploatörerna
            gjorde annat än att sätta ut 2 ½ miljon laxyngel, t.ex. försöka
            öppna många av de älvar som är stängda så att laxen kan gå upp
            i dem och kanske börja leka i nya älvar. Det skulle också vara
            en stor fördel för Norrland, då man skulle kunna få ett laxfiske
            i andra älvar än dem man har i dag. Vi vet att just fisketurismen
            efter lax ökar rejält från år till år.
          </note>
          <note>
            Det är alltså angeläget att dessa vattendomar börjar ses över,
            för att de ska bli så ändamålsenliga som möjligt för laxen, vilket
            var tanken. Det utvecklar vi i reservation 10, där vi menar att
            det är dags att börja se över vattendomarna och inte fortsätta
            som tidigare med att sätta ut laxyngel när det inte visar sig
            vara det biologiskt bästa för tillfället.
          </note>
          <note>
            Vi har också två reservationer som jag inte yrkar bifall till
            men som vi från Miljöpartiet naturligtvis ställer oss bakom. De
            handlar om nationalstadsparken i Stockholm.
          </note>
          <note>
            Vi har en unik nationalstadspark runt Hagaparken och Brunnsviken
            som instiftades för ungefär fem år sedan, på initiativ från Miljöpartiet.
            Det var Anna
          </note>
          <note>
            Horn som under vår första period i riksdagen mycket hårt drev
            frågan att vi skulle få en nationalstadspark.
          </note>
          <note>
            Tyvärr kan vi se att skötseln av nationalstadsparken inte har
            varit den bästa. Det har t.ex. än så länge inte ens kommit upp
            informationstavlor. I normala fall när vi instiftar nationalparker
            i Sverige är vi snabba med att få upp information, för vi menar
            att de ska vara öppna för allmänheten och ska vara klenoder för
            människor att ta sig till och ta sig fram i. Men just när det
            gäller nationalstadsparken har detta inte skett.
          </note>
          <note>
            Detta måste åtgärdas. Vi måste verkligen ta nästa steg för att
            vårda nationalstadsparken och utveckla den till den klenod den
            faktiskt är.
          </note>
          <note>
            På samma sätt kan vi se att det börjar finnas hot om byggnation
            i nationalstadsparken. Jag vet att Helena Hillar har berört detta
            lite grann. Detta måste också åtgärdas. Vi måste värna nationalstadsparken
            om den ska kunna få bli kvar för framtiden. Ett sätt som jag har
            tagit upp i en motion är att försöka skapa en fond för att se
            till att vi säkrar den mark som finns i och kring nationalstadsparken
            från byggnation.
          </note>
          <note>
            En annan sak som är mycket viktig är att vi ser till att vi så
            gott det går, med tanke på att nationalstadsparken trots allt
            ligger mitt i Stockholm, försöker minska bullerstörningarna i
            Brunnsviken och Hagaparken. Det är många människor som rör sig
            i dessa grönområden, och vi vet alltmer att just grönområden i
            en storstad är viktiga för människors hälsa och välbefinnande.
            Då är buller en faktor som vi måste försöka minska i ett område
            som ska finnas till för rekreation.
          </note>
          <note>
            Det är alltså viktigt att nationalstadsparken utvecklas och att
            det som är nödvändigt för att bevara den och öka tillgängligheten
            verkligen kommer till stånd.
          </note>
          <note>
            Jag har också en motion som handlar om Ytterjärna. Ytterjärna
            är ett mycket unikt område i Sverige -
          </note>
          <note>
            ett område som faktiskt har ett skydd enligt Södertälje kommuns
            översiktsplan. Trots det planeras en flygplats vid Hall som helt
            skulle omintetgöra detta unika område. Jag tänker inte närmare
            gå in på detta eftersom jag har en interpellationsdebatt nästa
            vecka, den
          </note>
          <note>
            1 februari, om denna fråga. Jag hoppas att det är flera partier
            som då vill vara med och diskutera de planer man har på en ny
            storflygplats på Södertörn, någonting som skulle innebära att
            många grönområden av vikt, som behövs för storstadsmänniskan,
            skulle hotas. Områdena runt Södertörn och Hall är områden som
            har stora värden när det gäller rekreation. Inflygningsplatsen
            skulle bli precis över Ytterjärna, med dess mångfald av aktiviteter.
            Det är områden som faktiskt nästan är mer internationellt uppmärksammade
            än nationellt uppmärksammade. Det är områden som jag skulle önska
            att alla ni som inte har besökt faktisk besöker.
          </note>
          <note>
            Med det, fru talman, yrkar jag bifall till reservation 10.
          </note>
          <note type="speaker">
            Anf. 65 CARL-ERIK SKÅRMAN (m) replik:
          </note>
          <note>
            Fru talman! Jag kan, om än med andra motiveringar, dela Gudrun
            Lindvalls tveksamhet kring flygplats på Hall, men det var inte
            därför jag begärde replik. Gudrun Lindvall talade om att det inte
            hade kommit upp några informationstavlor i nationalstadsparken
            i Haga. Det må så vara. Vad som är mycket värre är att lagstiftningen
            är så otydlig att man aldrig vet vad som är tillåtet respektive
            förbjudet när det gäller åtgärder i nationalstadsparken. Stadsbyggnadsdirektören
            har t.o.m. vid ett tillfälle ställt frågan om det är möjligt att
            reparera en trasig vattenledning om den går genom grönområde i
            nationalstadsparken.
          </note>
          <note>
            Vi behöver fler erfarenheter och mer utpräglad praxis när det
            gäller hanteringen av nationalstadsparker om vi med gott samvete
            ska kunna säga att vi vet vad vi gör när vi inrättar nya nationalstadsparker.
          </note>
          <note type="speaker">
            Anf. 66 GUDRUN LINDVALL (mp) replik:
          </note>
          <note>
            Fru talman! Jag kan dela en del av de uppfattningarna. Det var
            så att nationalstadsparken kom till som den första, och den första
            får ofta vara den som är spjutspetsen. Jag håller med om att det
            är otydligt vad man får göra och inte får göra i nationalstadsparken.
          </note>
          <note>
            Vi vet att det har funnits många krav på byggnation, t.ex., och
            man har diskuterat vad som är möjligt och inte möjligt att göra
            i nationalstadsparken. Från
          </note>
          <note>
            Miljöpartiets sida anser vi att det inte bör vara möjligt att
            bygga. Det är möjligt att vi inte delar den uppfattningen, men
            jag är överens med herr Skårman så till vida att jag tycker att
            vi bör få fram klarare och entydigare regler för vad som gäller
            för nationalstadsparken. För mitt vidkommande handlar det alltså
            om att få ett starkare skydd.
          </note>
          <note type="speaker">
            Anf. 67 CARL-ERIK SKÅRMAN (m) replik:
          </note>
          <note>
            Fru talman! Hur kan man föreslå att vi ska inrätta nya nationalstadsparker
            med samma olägenheter kring sig om det är så att lagstiftningen
            som nu gäller är så väldigt oklar? Är det inte bättre att först
            utarbeta klara lagbestämmelser innan man sprider osäkerheten ytterligare
            i landet?
          </note>
          <note type="speaker">
            Anf. 68 GUDRUN LINDVALL (mp) replik:
          </note>
          <note>
            Fru talman! Det som jag uppfattar som problem är egentligen inte
            att lagstiftningen är så otydlig utan att man inte riktigt vet
            vilken tolkning som ska göras. Vi har en sådan lagstiftning att
            det ofta är praxis och tolkningar som avgör. Här har också synpunkt
            stått mot synpunkt. Vi har sett att man ibland har provat från
            fall till fall.
          </note>
          <note>
            Jag hoppas att vi kan få ett bättre skydd - inte bara för denna
            första nationalstadspark, utan även för kommande. Jag önskar att
            det skydd vi får för nationalstadsparken är lika entydigt som
            skyddet för nationalparkerna. Även där tycker jag att det behövs
            ett stärkt skydd, för även där får man göra saker och ting som
            faktiskt hotar nationalparker. Vi vet att det finns sådana exempel
            när det gäller energiåtgärder, t.ex.
          </note>
          <note type="speaker">
            Anf. 69 HARALD NORDLUND (fp):
          </note>
          <note>
            Fru talman! Jag är lite förvånad över diskussionen kring nationalstadsparker
            och lagstiftningen. Det som vållat tveksamhet hos de kommuner
            som härefter kan komma ifråga för bildande av nationalstadspark
            - dit hör Uppsala och Trollhättan - är oron för att lagstiftningen
            är så tvingande. Det finns inte möjligheter för kommuner att vidta
            några som helst åtgärder, åtminstone inte utan att man har fått
            medgivande till det. Därför är jag väldigt förvånad över denna
            diskussion om att man ska vänta. Det är lite typiskt.
          </note>
          <note>
            Jag har kanske inte replikrätt på moderaterna, men jag kan inte
            låta bli att konstatera att man vill att vi ska dröja med att
            inrätta fler nationalstadsparker så länge vi inte har klarlagt
            lagstiftningen och tillämpningen av den. Det är inte Folkpartiets
            uppfattning.
          </note>
          <note>
            Vi menar att vi bör gå vidare. Det här är ett väldigt viktigt
            skydd för värdefulla områden inne i tätorter.
          </note>
          <note>
            Fru talman! Min fråga till Gudrun Lindvall är följande: Är det
            Gudrun Lindvalls och Miljöpartiets uppfattning att man inte bör
            gå vidare innan man har gjort någonting åt nuvarande lagstiftning?
          </note>
          <note type="speaker">
            Anf. 70 GUDRUN LINDVALL (mp):
          </note>
          <note>
            Fru talman! Nej, det är inte vår uppfattning att man ska vänta.
            Det är vår uppfattning att man ska komma till rätta med de problem
            som man har när det gäller nationalstadsparken i Stockholm. Där
            har det t.ex. funnits vissa byggrätter som det har blivit mycket
            diskussion om därför att byggen på ett mycket påtagligt sätt stör
            nationalstadsparken. Det förslag som vi har om att inrätta en
            statlig fond handlar bl.a.
          </note>
          <note>
            om att försöka lösa ut de byggrätterna för att komma till rätta
            med de problem som vi har haft i detta område och som tyvärr inte
            riktigt är lösta.
          </note>
          <note>
            Vår uppfattning är att det är mycket viktigt att ha nationalstadsparker
            just därför att grönområden i storstäder har visat sig mycket
            viktigt för människor.
          </note>
          <note>
            Vi kan se att det faktiskt är en hälsofråga. Människor mår mycket
            bra av att ha ett ställe där de känner sig närmare naturen, där
            det är lugn och ro och där de kan få ta del av någonting annat
            än den vanliga storstaden. Vi anser att vi ska gå vidare med att
            bilda nationalstadsparker, så jag är helt överens med Harald
          </note>
          <note>
            Nordlund i den frågan.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 5 §.)
          </note>
          <note>
            5 § Hyresrätt och bostadsrätt, m.m.
          </note>
          <note>
            Föredrogs bostadsutskottets betänkande 1999/2000:BoU3
          </note>
          <note>
            Hyresrätt och bostadsrätt m.m.
          </note>
          <note type="speaker">
            Anf. 71 CARL-ERIK SKÅRMAN (m):
          </note>
          <note>
            Fru talman! Jag vill yrka bifall till reservation nr
          </note>
          <note>
            1, men står självfallet tillsammans med mina moderata kamrater
            bakom övriga reservationer. På ett numera rentav traditionsenligt
            sätt yrkar jag bifall bara till den första reservationen.
          </note>
          <note>
            Naturligtvis, fru talman, är det inte orimligt att i vissa lägen
            införa hyresreglering. Att t.o.m. införa hyresstopp kan exempelvis
            vara motiverat i ett krigsläge, när man förväntar sig att efterfrågan
            snabbt ska överstiga utbudet av lägenheter. Det var väl så som
            den svenska hyresregleringen en gång kom till. Jag var inte med,
            så jag har inte den exakta kunskapen.
          </note>
          <note>
            Men det var säkert många som besjälades av en god vilja och en
            stor omsorg om befolkningen och inte ville att första världskrigets
            brutala ekonomi skulle upprepas i vårt land.
          </note>
          <note>
            Men hur korta hyresstopp och hyresregleringar man från början
            än har tänkt sig är det alltid svårt att ta sig ur regleringar
            och ransoneringar. Ofta kan tröskeleffekter uppstå vid avvecklingen
            som det tar emot att övervinna. När det gäller hyrorna har det
            varit särskilt svårt. Det är egentligen den enda kristidsreglering
            som ännu finns kvar 55 år efter krigsslutet. Det har gjorts många
            försök att avreglera hyrorna. Men det har alltid funnits någon
            grupp som har tyckt att det är orimligt. Någon grupp här eller
            där känner kortsiktigt av trösklarna mer än andra. Någon mister
            jobbet när regleringarna inte längre behöver administreras.
          </note>
          <note>
            Nu står vi där med vårt arv från de fem åren av världskrig för
            55-60 år sedan. Men det är inte hela sanningen. Landsbygdens avfolkning
            under framför allt 50-talet skapade långsiktiga obalanser på bostadsmarknaden
            i många tätorter. Det gjorde det mycket lättare för dem som ville
            försvara bostadsransoneringen och hyresregleringen. Det gjorde
            det även lättare för dem som ville att staten skulle utnyttja
            läget och styra boendet i riktning mot hyresboende utan rätt att
            äga det egna hemmet. Det är ett boende på politiskt fastställda
            villkor i kommunalt ägda lägenheter. Det är bakgrunden till att
            det byggdes en miljon lägenheter i huvudsakligen i kommunala bostadsföretags
            regi under tio år med tyngdpunkten strax före 1970. Det skulle
            dessutom byggas rationellt och billigt för att den offentliga
            ekonomin skulle kunna klara av åtagandena.
          </note>
          <note>
            Än i dag kan man se spår av byggkranarna, som har gett trista
            omgivningar i de miljöer som de kommunala planerarna skapade på
            detta sätt. Det beror inte särskilt ofta på ond vilja att det
            blev så. Däremot är det resultat av ett systemfel. Brist på mångfald
            och valfrihet får sådana effekter. Till råga på allt visade det
            sig att man, när man för cirka tio år sedan undersökte hyresgästernas
            uppfattning om relationerna mellan bostadsvärde och hyra, fann
            att de boende i miljonprogramområdena till skillnad från i stort
            sett alla andra boende ansåg att hyran översteg bostadens värde.
          </note>
          <note>
            Nu är det bättre i de här områdena, men man har också fått skjuta
            till ytterligare miljoner, upprusta och göra om för att det blev
            fel från början. Bristen på mångfald och valfrihet i boendet gjorde
            att det blev dyrt, trots att avsikten från början var att bostäderna
            skulle vara billiga. Det är ju det industriella likformiga byggandets
            idé att det ska bli billigt. Dessutom var dessa lägenheter normstyrda
            efter de striktaste teoretiska tankar om vad överheten ansåg att
            folket hade behov av.
          </note>
          <note>
            Om bruksvärdessystemet hade tillämpats på det sätt som det från
            början var tänkt skulle de nyss nämnda problemen ha fångats upp
            och hyran skulle ha differentierats efter hyresgästernas uppfattning
            om värdet på sin bostad. Men så har inte bruksvärdessystemet tillämpats.
            Ofta har man visat på att hyrorna har varierat mer med den fasta
            låneräntan under respektive fastighets byggår.
          </note>
          <note>
            Sedan de kommunala bostadsföretagens hyror har blivit normgivande
            och hyresledande har också andra effekter kunnat iakttas. I vissa
            orter med låg bostadsefterfrågan har hyresnivåerna hållits uppe
            på grund av att de kommunala bostadsföretagens hyresnivå inte
            har följt med nedåt i en vikande efterfrågan. I andra orter, företrädesvis
            de stora tätorterna, har de kommunala bostadsföretagens hyror
            använts för att man med bruksvärdessystemets hjälp ska kunna sänka
            hyresnivån under vad som är rimligt för att byggare ska kunna
            få ett nybygge att gå runt ekonomiskt. I de fallen har byggandet
            stannat av. Mycket illustrativa exempel på detta finns i Stockholm
            som en följd av ett olyckligt beslut av den dåvarande socialdemokratiskt
            ledda majoriteten i Svenska Bostäders styrelse angående hyressättningen
            i S:t Eriksområdet på
          </note>
          <note>
            Kungsholmen. Det har resulterat i att det bara har byggts en
            handfull hyreslägenheter i Stockholm under åren därefter.
          </note>
          <note>
            De enda som i det här läget har varit villiga att bygga har varit
            de kommunala bolagen, vilka med
          </note>
          <note>
            40 000-50 000 lägenheter var i sin ägo naturligtvis kan ta förluster
            i tusentals lägenheter, eftersom de kan täcka förlusterna genom
            att höja hyrorna för övriga hyresgäster.
          </note>
          <note>
            Det är inte rimligt, fru talman, att bruksvärdessystemet får
            de här effekterna. Det är inte rimligt att bruksvärdessystemet
            ska ge upphov till högre hyror än vad som annars skulle gälla
            i den enskilda orten eller att systemet blir ett hinder för nybebyggelse
            när det finns efterfrågan på bostäder till de hyror som är erforderliga
            för att man ska kunna producera nya hus utan förlustkalkyler.
            Alla vet vad resultatet blir: brist på lägenheter, särskilt hyreslägenheter
            som vi också behöver som en del i mångfalden. Omvandling från
            hyresrätt till bostadsrätt initieras av konstlade marknadsförutsättningar.
            Och vi får naturligtvis det skadliga etablerandet av svarta marknader
            när det gäller hyresrätter. Det är svarta marknader som förmodligen
            inga utom de som olagligt och omoraliskt skor sig på situationen
            har något intresse av.
          </note>
          <note>
            Konsekvenserna av det här borde rimligen vara att man som ett
            första steg i den sedan länge avsedda avregleringen av hyresregleringen
            tillämpar bruksvärdessystemet som det från början var tänkt.
          </note>
          <note>
            Dvs. att det ska vara en hyressättning som tar hänsyn till hur
            hyresgästerna uppskattar sina respektive lägenheter med nackdelar
            och förtjänster. Läget i huset och i omgivande samhälle ska spela
            den roll som är berättigad med det här perspektivet. Det gäller
            även andra värden i lägenheten, teknisk utrustning osv. Så ska
            det vara oavsett vilken hyressättning som gäller just för de av
            kommunala företag ägda fastigheterna.
          </note>
          <note>
            Rimligen borde man jämföra med alla fastigheter.
          </note>
          <note>
            Fru talman! Det är ett rimligt rättvisekrav att man får betala
            hyra efter den nytta man har av lägenheten.
          </note>
          <note>
            Det är också rimligt att det är en sådan hyressättning att det
            blir ekonomiskt möjligt med nybyggnad. I sin förlängning ger nämligen
            nybyggnad flyttningskedjor som totalt sett ger en rörligare bostadsmarknad
            och därmed förmodligen också ett effektivare utnyttjande av det
            bostadsbestånd som finns på respektive ort.
          </note>
          <note>
            Det kan aldrig vara rimligt att vi har en hyressättning som gör
            det attraktivt för ensamstående äldre att bo kvar i stora äldre
            lägenheter. Det är inte särskilt smart att vi har en sådan hyressättning
            som det finns exempel på i vissa delar av våra storstäders innerstäder.
          </note>
          <note>
            Jag har några ytterligare uppfattningar och synpunkter. Det kan
            inte kan vara rimligt att försvåra tillkomsten av nya bostadsrätter.
            Det finns ingen anledning att försvåra hyresgästernas möjlighet
            att överta sina lägenheter i bostadsrättsform. Det lönar sig dock
            föga att återupprepa alla de argument som vi har haft i de situationerna.
            Jag vill bara notera att riksdagens majoritet tycks vilja frångå
            den normala demokratiska majoritetsprincipen med en enkel majoritet
            och vill försvåra bostadsrättsomvandling med en kvalificerad majoritet.
          </note>
          <note>
            Jag har redan framställt mina yrkanden.
          </note>
          <note type="speaker">
            Anf. 72 STEN LUNDSTRÖM (v):
          </note>
          <note>
            Fru talman! Jag konstaterar att Carl-Erik Skårman med en viss
            envishet återupprepar sina gamla argument för ökad segregation
            och minskad möjlighet för vanliga människor att efterfråga bostäder
            i attraktivare lägen. Det är bara att beklaga.
          </note>
          <note>
            När vi andra brottas med problemet med att få ned nybyggnadskostnaderna
            på olika sätt löser Skårman det här enkelt genom att säga: Släpp
            marknaden fri, och låt hyrorna sticka vart de vill; det finns
            alltid folk som är beredda att efterfråga!
          </note>
          <note>
            Men, fru talman, jag väljer i mitt anförande i första hand att
            förhålla mig till våra egna reservationer. Alla våra reservationer
            rör olika sätt att stärka hyresgästernas position på bostadsmarknaden.
            Skälet till att vi gör på det viset är naturligtvis de rapporter
            om bostadslöshet, hemlöshet och vräkningar som kommit i en strid
            ström de senaste tio åren.
          </note>
          <note>
            Fru talman! Jag ska försöka att med ett par exempel visa på de
            brister i lagstiftningen som vi med våra reservationer försöker
            komma till rätta med.
          </note>
          <note>
            Det första exemplet handlar om Jorma. Jorma hade i sin ungdom
            ett missbruk som han lyckades komma ur, mycket med hjälp av en
            kvinna som han senare flyttade samman med. Han skaffade sig utbildning
            och fick också ett jobb. Under flera år skötte
          </note>
          <note>
            Jorma jobb och hyra klanderfritt, och allt syntes lösa sig på
            bästa sätt. Så bröts förhållandet med kvinnan av olika skäl, vilket
            inte är särskilt ovanligt i dagens samhälle, och Jorma tog tillfället
            i akt att återfalla i sitt missbruk.
          </note>
          <note>
            Under denna period missade Jorma några hyresinbetalningar och
            förlorade också sitt jobb. Resultatet blev som vid många andra
            tillfällen: Jorma blev vräkt. Nu startade en period, om än kortvarig,
            med ett ökat missbruk och en tillvaro som uteliggare och härbärgeboende
            för Jorma.
          </note>
          <note>
            Efter bara några månader beslutar sig Jorma för att det liv han
            levde som nykter trots allt var klart bättre. Jorma sköter sig
            och lyckas faktiskt också komma in på ett s.k. särskilt boende,
            där kraven för boendet innebär ständiga urinprovskontroller och
            oanmälda visitationer i bostaden. Jorma lyckas också få ett nytt
            arbete.
          </note>
          <note>
            Nu startar nästa problem. Kommunen, som betalar entreprenören
            för driften av boendet, har som utgångspunkt att mellan tre månader
            och ett halvt år i detta boende ska räcka för att sedan komma
            ut i eget boende. Kommunen saknar tyvärr möjlighet att skaffa
            lägenhet till Jorma. Man saknar helt enkelt tillgång.
          </note>
          <note>
            Det kommunala bostadsbolaget är inte heller berett att ta detta
            ansvar ensamt.
          </note>
          <note>
            Jorma har tur - han får stanna kvar i rummet i det särskilda
            boendet. Efter elva månader har han fortfarande inte lyckats få
            bostad utan utsätts fortfarande för urinprovtagningar och oanmälda
            inspektioner.
          </note>
          <note>
            Entreprenören får fortfarande betalt av kommunen, och platsen
            - som säkert skulle behövas bättre av någon annan - är upptagen.
            Kommunen försöker på olika sätt få tillgång till bostäder, men
            avsaknaden av bostadsanvisningslagen gör att kommunen står inför
            en närmast omöjlig uppgift.
          </note>
          <note>
            Fru talman! Jag är övertygad om att detta exempel klart visar
            på behovet av ett återskapande av en bostadsanvisningslag.
          </note>
          <note>
            Utskottsmajoriteten avslår vår motion med hänvisning till den
            utredning som nu pågår och som är en fortsättning på den boendesociala
            beredningen. Situationen runtom i landet är svår, vilket jag har
            fått bevis för i mitt arbete i Hemlösekommittén. Många kommuner
            försöker nu skapa bostadsanvisningsavtal på frivillig väg, oftast
            med mycket nedslående resultat. Jag menar att det inte finns någon
            anledning att vänta längre. Jag yrkar därför bifall till reservation
            19
          </note>
          <note>
            under mom. 21.
          </note>
          <note>
            Det andra exemplet jag vill ta upp liknar i vissa delar det tidigare.
            Det här handlar om Tommy. Tommy arbetade i ett kommunalt bolag
            under flera år.
          </note>
          <note>
            Periodvis missbrukade Tommy amfetamin, men trots detta lyckades
            han sköta sitt arbete och sin bostad. En dag beslutade sig kommunen
            för att konkurrensutsätta bolaget, och bolaget gick över till
            en privat entreprenör. För att klara det låga anbudet var entreprenören
            tvungen att låta en del av de anställda gå, och Tommy tillhörde
            dem som fick gå.
          </note>
          <note>
            I den här situationen gick det snett för Tommy, som började använda
            lite mer amfetamin än han gjort tidigare. Även han missade två
            hyresinbetalningar.
          </note>
          <note>
            Eftersom Tommy har a-kassa får han ingen hjälp av socialtjänsten,
            och han vräks. Tommy klarar inte av att bo i härbärget utan väljer
            att bosätta sig i ett tält på en sopstation. I ett år bor Tommy
            utomhus. Han lyckas trots att han bor i tält få ett nytt arbete
            och söker nu bostad. Tommy har dessutom tur - han har en chef
            på sin nya arbetsplats som ger honom en månad på sig att hitta
            en bostad som en förutsättning för att kunna sköta sitt jobb.
            Kommunen kan inte heller i detta fall hjälpa till, eftersom man
            inte har tillgång till bostäder.
          </note>
          <note>
            Även det här löser sig genom att Tommy nu får rum på ett särskilt
            boende av ungefär samma typ som
          </note>
          <note>
            Jorma fick. Därmed får han också underkasta sig samma krav i
            sitt liv. Om Tommy vid ett tillfälle skulle visa prov på missbruk,
            om han t.ex. skulle ta ett par snapsar till sillen, skulle det
            innebära att han återigen ställdes på gatan och skulle förlora
            sitt arbete.
          </note>
          <note>
            I en del andra kommuner skulle Tommy kunna få ett socialkontrakt
            utan något besittningsskydd och leva i och för sig under samma
            förutsättningar men dock något bättre.
          </note>
          <note>
            Vänsterpartiet har motionerat om ett stärkt besittningsskydd
            i den här sortens boende. Även här hänvisar utskottsmajoriteten
            till fortsättningen av den boendesociala beredningen. Eftersom
            vi i vår motion hänvisar till samma utredning väljer jag att nu
            inte yrka bifall till vår reservation. Om förslag om stärkt besittningsskydd
            däremot inte blir ett av resultaten av utredningen lovar vi att
            återkomma till kammaren med en ny motion.
          </note>
          <note>
            Fru talman! För att vi ska förstå hur illa andrahandskontrakten
            fungerar skulle jag vilja referera till ett samtal jag hade vid
            ett av Hemlösekommitténs seminarier, där en man beskrev ett av
            sina boenden på ett andrahandskontrakt: Efter två timmar upphörde
            kontraktet. Då kan vi börja prata om rättstrygghet för människor!
            Det finns gott om exempel på andrahandskontrakt som bara har varat
            en eller två dagar.
          </note>
          <note>
            Två timmar är det kortaste.
          </note>
          <note>
            Det sista exemplet, fru talman, är däremot av ett helt annat
            slag. Det handlar om Anna, som efter studenten bestämmer sig för
            att vara modern och flexibel och börjar arbeta på vikariemarknaden.
            Efter fem månader bestämmer sig Anna för att söka sig ut på bostadsmarknaden.
            Anna, som inte bor i Stockholm och inte har en kommunledning som
            förbjuder allmännyttan att bygga nytt, lyckas hitta en bostad,
            och allt borde vara frid och fröjd.
          </note>
          <note>
            Men, fru talman, nu visar det sig plötsligt att hyresvärden kräver
            borgenär trots att Anna kan visa upp egen inkomst. Skälet är att
            hon saknar fast anställning. Annas mamma är ensamstående med ytterligare
            två barn som bor hemma, har tyvärr ett par betalningsanmärkningar
            och är dessutom lågavlönad. Hon godkänns därför inte som borgenär.
            Anna får inte lägenheten av de skälen. Anna blir utan lägenhet.
            Hon flyttar hem till en kompis, något som många ungdomar gör och
            som tyvärr ganska många tror är någon sorts frivilligt val.
          </note>
          <note>
            Anna upplever sig själv som hemlös, liksom många av de andra
            ungdomar som tvingas bo kvar hemma eller som tvingas bo ihop med
            kompisar. Men
          </note>
          <note>
            Anna räknas inte när Socialstyrelsen gör sina beräkningar.
          </note>
          <note>
            Vänsterpartiet har motionerat om rätten att överklaga när man
            upplever sig nekad en lägenhet på osakliga grunder. Utskottsmajoriteten
            har valt att avslå vår motion utifrån att vårt förslag, trots
            att man säger det vara vällovligt, inte kommer att hjälpa den
            bostadssökande eftersom lägenheten inte kommer att vara ledig
            om det skulle visa sig att den klagande har rätt. Jag måste konstatera
            att fantasi och kreativitet i det här fallet inte kan sägas prägla
            utskottsmajoriteten. Naturligtvis skulle vitesföreläggande ha
            en preventiv verkan och fungera avskräckande gentemot de hyresvärdar
            som väljer att diskriminera bostadssökande. Utifrån detta yrkar
            jag bifall till reservation 20
          </note>
          <note>
            under mom. 22.
          </note>
          <note>
            Slutligen, fru talman, vill jag dessutom yrka bifall till reservation
            3 under mom. 3, som tar upp behovet av förbättring för hyresgäster
            avseende förverkandereglerna. I både Tommys och Jormas fall skulle
            en individuell prövning av avhysningsbeslutet kunnat leda till
            att situationen för dem båda inte hade blivit lika allvarlig som
            den blev.
          </note>
          <note>
            De flesta vräkningar i dag, närmare bestämt 90 %, sker på grund
            av hyresskulder som oftast är betydligt lägre än kostnaderna för
            vräkningarna. Resultatet av en avhysning är också allvarligt och
            innebär inte sällan en svår social situation för den som drabbas.
          </note>
          <note>
            Kostnaderna för samhället och den enskilde överskrider vida skuldernas
            storlek i de allra flesta fall. Om man dessutom tar i beräkning
            att 80 % av de vräkta enligt en undersökning av Konsumentverket
            ett år efter vräkningen inte lyckats få boende med eget kontrakt
            borde det vara självklart att reglerna för förverkandet sågs över
            och att man på allvar tittade över den totala sociala situationen,
            förutsättningar och förbättringar, för den som hotas av vräkning
            innan man bestämmer sig för att vräka.
          </note>
          <note>
            Tack för ordet!
          </note>
          <note type="speaker">
            Anf. 73 CARL-ERIK SKÅRMAN (m) replik:
          </note>
          <note>
            Fru talman! Jag noterar Sten Lundströms beskrivning av Jormas
            situation. Jag noterar också att det han kommer med som medicin
            är tvång och straff, byråkrati och krångligheter i form av en
            bostadsanvisningslag.
          </note>
          <note>
            Jag menar nog att det finns bättre kreativitet i kommunerna än
            så. Med hjälp av kommunala bostäder av olika slag, som i Stockholm
            exempelvis, med hjälp av överenskommelser med de privata fastighetsägarna
            om att ställa lägenheter till förfogande för medicinska och sociala
            förturer måste det finnas möjligheter att lösa detta på ett annat
            sätt, på samma gång som de kommunala bolagen naturligtvis bör
            ta kontakt med hyresgäster som tenderar att ligga efter med sin
            hyra.
          </note>
          <note>
            Det finns många kreativa möjligheter inom kommunerna som man
            borde utnyttja och lyckas med innan man kommer med ytterligare
            straff, tvång, lagar och byråkrati.
          </note>
          <note type="speaker">
            Anf. 74 STEN LUNDSTRÖM (v) replik:
          </note>
          <note>
            Fru talman! Jag konstaterar att Carl-Erik Skårman och jag uppenbarligen
            inte lever i samma verklighet. I
          </note>
          <note>
            de flesta kommuner försöker man åstadkomma just de frivilliga
            avtal som det talas om med både privata och kommunala bostadsbolag.
            Man gör det utan någon som helst framgång. De möjligheter som
            Carl-
          </note>
          <note>
            Erik Skårman önskar skapas inte.
          </note>
          <note>
            Dessutom kan jag konstatera att Carl-Erik Skårman vid två tillfällen
            i sin replik till mig hänvisade till att de kommunala bostadsbolagen
            borde ta det stora ansvaret. Det är analogt med det som händer
            i Nacka att de kommunala bostadsbolagen ska hållas tillbaka.
          </note>
          <note>
            Kvar ska stå någonting som vi har bekämpat i Sverige under mycket
            lång tid, nämligen det som brukar kallas social housing eller
            socialbostäder. Där står kommunen kvar med Svarte Petter på bostadsmarknaden,
            medan de privata bostadsbolagen i de centrala delarna av städerna
            enligt Skårmans eget sätt att se det ska ha rätten att skruva
            upp hyrorna till vilka nivåer som helst, så att man inte riskerar
            att få in s.k. felaktiga hyresgäster i sitt boende.
          </note>
          <note>
            Carl-Erik Skårman saknar tyvärr, fru talman, alla förutsättningar
            att vara delaktig i en lösning av detta.
          </note>
          <note>
            Det tvång som Carl-Erik Skårman hänvisar till att kommunerna
            eller bostadsbolagen skulle utsättas för med en bostadsanvisningslag
            är mycket litet i förhållande till det tvång som de människor
            känner som bor i härbärgen, på andrahandskontrakt och i ständig
            osäkerhet. Det tvånget är mångdubbelt större för individen än
            den möjlighet som vi vill skapa för kommunerna att ge alla rätten
            till eget boende.
          </note>
          <note type="speaker">
            Anf. 75 CARL-ERIK SKÅRMAN (m) replik:
          </note>
          <note>
            Fru talman! Det är väl skam till kommunledning om den äger ett
            bostadsföretag men inte kan förmå det bostadsföretaget att ta
            emot hyresgäster som har sådana stora problem som Sten Lundström
            pratar om.
          </note>
          <note>
            Det måtte vara en oerhört handlingsoförmögen kommun vi då talar
            om.
          </note>
          <note>
            Då förstår jag att den inte heller lyckas åstadkomma några avtal
            med privata fastighetsägare. Då förstår jag också att den inte
            förmår införa ett system där det kommunala bostadsbolaget på ett
            tidigt stadium tar kontakt med hyresgäster som ligger efter med
            hyran, vilket ofta kan vara en indikation på att det finns ett
            socialt problem att lösa.
          </note>
          <note>
            Jag förstår också att om det är kommuner med sådan brist på handlingskraft
            lyckas de inte heller uppföra tillfälliga bostäder för människor
            som är i omedelbar nöd. Det kan jag ha lite större förståelse
            för.
          </note>
          <note>
            Det är inte alltid så lätt att komma förbi bygglagstiftning,
            bygglov, lagfrågor och sådana saker. Men nog borde man kräva handlingskraftigare
            kommuner än de som finns i Sten Lundströms modellvärld.
          </note>
          <note type="speaker">
            Anf. 76 STEN LUNDSTRÖM (v) replik:
          </note>
          <note>
            Fru talman! Jag delar naturligtvis Carl-Erik Skårmans uppfattning
            att vi behöver se mer handlingskraftiga kommuner när det gäller
            de här frågorna. Det är vi överens om.
          </note>
          <note>
            Däremot är vi inte överens om att, som Carl-Erik
          </note>
          <note>
            Skårman föreslår, man ska avlöva de allmännyttiga bolagen. Allmännyttans
            styrka har varit och är fortfarande i viss mån att man har förutsättningar
            att erbjuda boende åt alla grupper.
          </note>
          <note>
            Det Carl-Erik Skårman efterlyser är sociala bostäder. De kommunala
            bostadsbolagen ska ta ansvar.
          </note>
          <note>
            Visst, de kommunala bostadsbolagen har kanske ett större ansvar
            än de privata bostadsbolagen. Men en förutsättning för att segregation
            och negativ utveckling inte ska bli en självklarhet är att detta
            inbegriper samtliga aktörer på bostadsmarknaden. Bostadsrättsföreningar,
            privata hyresvärdar och kommunala bostadsbolag måste vara beredda
            att ta sin del av ansvaret.
          </note>
          <note>
            Kommunerna lyckas inte få fram överenskommelser med de privata
            bostadsbolagen, inte heller där de kommunala bostadsbolagen ställer
            upp. Det förutsätter såvitt jag förstår att bostadsanvisningslagen
            med det snaraste återskapas.
          </note>
          <note type="speaker">
            Anf. 77 ULLA-BRITT HAGSTRÖM (kd):
          </note>
          <note>
            Fru talman! Detta är den första debatten om hyresrätt och bostadsrätt
            under det här millenniet. Min förhoppning är att 2000-talet ska
            bli familjens millennium. Det är ingen tillfällighet att Kristdemokraterna
            toppar bostadsligan år 2000 med 230 miljoner mer än regeringen.
            Syftet är att göra bostadspolitiken familjevänlig.
          </note>
          <note>
            Att tala om familjen utan att beröra boendet är för mig en omöjlig
            uppgift. En bostadspolitik byggd på frihet, rättvisa, nytta och
            behov är grundläggande för subsidiariteten - stödet för familjen.
            Det handlar om frihet att kunna välja mellan olika former som
            hyresrätt, kooperativ hyresrätt, ägarlägenhet, bostadsrätt, radhus,
            kedjehus, villaboende, osv.
          </note>
          <note>
            En rättvis bostadspolitik handlar inte om millimeterrättvisa,
            att alla ska ha lika stor yta, lika stor hyra, lika hög standard.
            Det måste få variera beroende av hur den enskilde vill prioritera
            och kan prioritera att använda sina resurser.
          </note>
          <note>
            Av våra fyra miljoner bostäder är hälften byggda efter 1960.
            Hälften finns i hyreshus och hälften finns i småhus. Bostadspolitiken
            har ändrat inriktning. Från att ha byggt på ett bidragssystem
            har styrningen börjat gå över till de enskilda människorna, med
            undantag av alla hinder som finns i Stockholmsregionen.
          </note>
          <note>
            Hyrorna är fortfarande alltför höga. I genomsnitt går 30 % av
            den enskildes utrymme av lönen efter skatt till hyra.
          </note>
          <note>
            Fru talman! På de boendes villkor - allmännyttan på 2000-talet,
            ett betänkande om allmännyttan och bruksvärdet, har fem utgångspunkter:
          </note>
          <note>
            · dispositiva regler
          </note>
          <note>
            · ökat hyresgästinflytande
          </note>
          <note>
            · möjlighet att bo till självkostnad
          </note>
          <note>
            · allmännyttan till för alla
          </note>
          <note>
            · konkurrens på lika ekonomiska villkor
          </note>
          <note>
            Kristdemokraternas första reservation i dag handlar om bruksvärdet.
            Bruksvärdessystemet har spelat en viktig roll för att skapa ett
            hållbart besittningsskydd för hyresgästerna och för att motverka
            hyreshöjningar på bostadsmarknader med brist på lägenheter. Systemet
            var marknadsbaserat och hyresrelationerna skulle återspegla marknaden.
          </note>
          <note>
            Vi kristdemokrater anser att systemet tyvärr inte har fungerat.
            I flera fall avviker hyran mycket från systemets tanke. Eriksmålet
            i Stockholm är ett tecken på detta. Attraktiva lägenheter i centrala
            lägen är underprissatta, medan hyresgäster i mindre attraktiva
            områden betalar för hög hyra. Detta stimulerar en svart hyresmarknad.
          </note>
          <note>
            Vi behöver i dag en mer flexibel hyressättning.
          </note>
          <note>
            Utbud och efterfrågan måste avspeglas bättre. Det har varit och
            är katastrofsituation vad gäller byggandet av lägenheter.
          </note>
          <note>
            Ett problem i dag är också att bruksvärdessystemet ofta kringgås
            genom att man bygger om och höjer hyran. Det måste finnas en balans
            mellan hyresvärdens anspråk på att få genomföra sådana åtgärder
            som i ett fastighetsekonomiskt perspektiv är erforderliga och
            hyresgästens befogade krav på inflytande.
          </note>
          <note>
            I allt boende måste personlig kreativitet tas till vara. Jag
            vill därför, fru talman, här yrka bifall till reservation 10 under
            mom. 10 om självförvaltning.
          </note>
          <note>
            Också betänkandet SOU 1999:148 pekar på nödvändigheten av större
            valfrihet. Det handlar om medverkan och samarbete. När man besöker
            t.ex. Ringdansen och Varestadsprojektet i Norrköping ser man verkligen
            behovet av ett nytänkande under 2000-talet.
          </note>
          <note>
            Inflytande och ansvar är viktigt.
          </note>
          <note>
            Under mina 30 år som lärare har jag frågat många elever som klottrat
            om de klottrar hemma i sitt eget kök. De ser då helt förvånade
            på mig. Här har vi brustit i Sverige. Mitt och det allmänna har
            varit stora motpoler.
          </note>
          <note>
            I utredningen vädrar vi kristdemokrater en seger, att den mest
            utvecklade formen för hyresgästinflytande - den kooperativa hyresrätten
            - bör permanentas i lagstiftningen. Utformningen av lagstiftningen
            utreds nu av regeringen. Självförvaltning ska kunna variera från
            10 till 90 %, eller hur man vill uttrycka det, tycker vi kristdemokrater.
          </note>
          <note>
            Självförvaltning ger också möjlighet till hyressänkning. Detta
            kan vara av avgörande betydelse för flera familjer. Vi hör allt
            oftare att den sista hundralappen för många kan leda till att
            bubblan brister, till att hela familjen kapsejsar.
          </note>
          <note>
            Självförvaltning ger också möjligheter till grannkontakter, gemenskap
            och ökad trivsel. Man kan inte bortse från vilket dilemma ensamhet
            är i dag. Det undergräver hela våra folkhälsa. När det gäller
            trygghet befrämjar anonymiteten brottslighet. Därför är den gemenskap
            som kan ges på boendesidan mycket viktig.
          </note>
          <note>
            Vi kristdemokrater har flera reservationer till detta betänkande.
            Vi är ensamma om att kräva att ett centralt bostadsrättsregister
            ska införas. Det är viktigt att regeringen skyndsamt kommer till
            riksdagen med förslaget.
          </note>
          <note>
            Det behövs också en utredning om bostadsrättens pantvärde. De
            nya regler som trädde i kraft om att man skulle stärka bostadsrättens
            värde som pant den
          </note>
          <note>
            1 januari 1996 har inte uppfyllts. Effektiviteten måste utvärderas.
            Det gäller också frågan om den legala panträtten och köparens
            förpliktelser vid överlåtelse.
          </note>
          <note>
            Vi är också missnöjda med kronofogdemyndigheternas handläggningstider.
          </note>
          <note>
            Fru talman! För att förbättra valfriheten bör en förändring göras
            så att de enskilda bostadsrättsinnehavarna ska kunna ansvara för
            lånen i stället för bostadsrättsföreningen. Att kunna göra ränteavdrag
            i likhet med en villaägare förbättrar för den enskilde.
          </note>
          <note>
            Den enskilde kan också påverka storleken av det kapital som han
            vill använda. Ett personligt sparande är samhällsekonomiskt positivt.
            Värdet som pant kommer därmed att förstärkas.
          </note>
          <note>
            Regeringen har vid flera tillfällen fått kalla fötter och undergrävt
            boendedemokratin. Ett sådant exempel var just majoritetskravet
            vid ombildning till bostadsrätt. Kravet på kvalificerad majoritet
            bör snarast upphävas. Med ett sådant beslut kan fastigheter i
            stället för att överlåtas på en bostadsrättsförening överlåtas
            till spekulanter. Det var inte meningen, och det gynnar inte de
            boende.
          </note>
          <note>
            Fru talman! Sedan år 1990 har nästan 600 bostadsrättsföreningar
            drabbats av konkurs. Bristen på känslighetsanalyser i ekonomiska
            prognoser är anmärkningsvärd. Stat och kommuner har kostnader
            på ca 12 miljarder kronor som en följd av den ekonomiska krisen
            för bostadsrättsföreningar. Denna ekonomiska risk skulle påtagligt
            minska om bostadsrättsföreningar fick full avdragsrätt för sina
            räntekostnader. Den första skatten handlar om 1,4 % av taxeringsvärdet
            för berörd fastighet. Den andra är en inkomstskatt om 28 % av
            en schablonintäkt på 3 % av taxeringsvärdet.
          </note>
          <note>
            Fru talman! Under 2000-talet måste den nuvarande snigelfarten
            i bostadspolitiken öka.
          </note>
          <note type="speaker">
            Anf. 78 CARL-ERIK SKÅRMAN (m) replik:
          </note>
          <note>
            Fru talman! Jag delar Ulla-Britt Hagströms uppfattning om valfrihet
            i boendet. Jag nödgas också konstatera att regeringen har svårt
            att efterkomma riksdagens beslut från förra året om att utreda
            och komma med förslag om ytterligare en upplåtelseform.
          </note>
          <note>
            Ju fler upplåtelseformer vi har, desto större möjligheter har
            man att tillgodose de boendes önskemål.
          </note>
          <note>
            Därvidlag är även tredimensionell fastighetsbildning av värde.
          </note>
          <note>
            Jag delar också uppfattningen att pantvärdena på bostadsrätter
            ska stärkas och att förfogandet över förfallna panter bättre ska
            klargöras för att det stora flertalet bostadsrättsinnehavare ska
            få tillgång till en sundare finansiering så att vi slipper fallissemang
            på den punkten.
          </note>
          <note type="speaker">
            Anf. 79 ULLA-BRITT HAGSTRÖM (kd) replik:
          </note>
          <note>
            Fru talman! Jag uppfattade inte någon kritik mot det som jag
            hade sagt, utan detta var mera som en bekräftelse. Då vill jag
            ytterligare framhålla att just ägarlägenheter är en viktig upplåtelseform.
          </note>
          <note>
            Vid förra debatten hörde jag att Lars-Erik Lövdén lovade vår
            kristdemokrat Ulf Björklund att en utredning snabbt skulle komma
            till stånd, och det har ju riksdagen beslutat om. Så jag tackar
            för stödet.
          </note>
          <note type="speaker">
            Anf. 80 STEN LUNDSTRÖM (v) replik:
          </note>
          <note>
            Fru talman! När man lyssnar på kristdemokrater -
          </note>
          <note>
            i det här fallet Ulla-Britt Hagström - kan man konstatera att
            de spretar åt många olika håll. Man säger att bostaden är viktig,
            att den är en social trygghet för familjen, att det är viktigt
            med gemenskap för ensamma människor osv. I nästa ögonblick tvekar
            man inte en sekund när man säger att det är helt okej att hyrorna
            höjs så mycket att människor inte kan bo kvar. Den fria marknaden
            ska kunna lösa problemen.
          </note>
          <note>
            Sedan vill man då avskaffa stora delar av bruksvärdesprincipen.
          </note>
          <note>
            Jag måste fråga Ulla-Britt Hagström om hon lyssnade på mitt anförande.
            Kristdemokraterna förespråkar en rå marknadsekonomi på bostadssektorn
            som gör att segregationen kommer att öka och möjligheterna att
            välja kommer att begränsas mycket kraftigt för dem som har låga
            inkomster, vilket för övrigt
          </note>
          <note>
            Ulla-Britt Hagström själv konstaterar i sitt anförande.
          </note>
          <note>
            Hon säger att det är inkomsterna som avgör hur man kommer att
            bo och att kristdemokraterna inte vill ha någon millimeterrättvisa.
          </note>
          <note>
            Men jag vill ändå fråga Ulla-Britt Hagström hur hon ställer sig
            till ett återskapande av en bostadsanvisningslag, till rätten
            att överklaga om man inte får en bostad på osakliga grunder och
            till möjligheten att förändra reglerna när det gäller förverkande.
          </note>
          <note type="speaker">
            Anf. 81 ULLA-BRITT HAGSTRÖM (kd) replik:
          </note>
          <note>
            Fru talman! Vi har aldrig sagt att vi förespråkar en total marknadspolitik,
            utan som Sten Lundström mycket väl hörde talade jag om valfrihet
            för alla och olika möjligheter för alla. Det innebär att vi måste
            ha tentaklerna ute åt många håll. Men det betyder inte att vi
            är splittrade eller har motstridiga uppfattningar. Vi vill ha
            boende för alla efter val och efter vad den boende själv vill
            prioritera. Den boende kanske vill lägga mer pengar på sin bil
            i stället för på boendet.
          </note>
          <note>
            Jag kan hålla med Sten Lundström om vissa delar.
          </note>
          <note>
            Jag tycker att exemplet om Anna stämmer helt. Ungdomar som inte
            kan påvisa någon fast inkomst har väldigt svårt att få lägenhet
            i dag. Därmed diskrimineras yngre människor och deras självförtroende
            minskar. Det handlar inte bara om bostad, utan det handlar också
            om att man inte kan teckna ett mobiltelefonabonnemang om man inte
            haft en viss inkomst.
          </note>
          <note>
            Detta gäller oavsett om man är 20, 25 eller 30 år. Det tar alltså
            lång tid att bli vuxen och självständig i dag.
          </note>
          <note>
            De åtgärder som Sten Lundström väljer är alltså disciplinära
            åtgärder och att gå in för auktoritära metoder. Jag litar mer
            på våra kommunpolitiker och på att vi tillsammans ska kunna lösa
            detta. Kommunerna har det yttersta ansvaret för den enskildes
            boende på orten.
          </note>
          <note type="speaker">
            Anf. 82 STEN LUNDSTRÖM (v) replik:
          </note>
          <note>
            Fru talman! Jag skulle vilja fråga Ulla-Britt
          </note>
          <note>
            Hagström om det finns något mer auktoritärt än att förvägra människor
            rätten att bo, om det finns någonting som är mer auktoritärt i
            samhället än att en fastighetsägare säger till en bostadssökande:
            Även om du har jobbat i fem månader får du inte bo här eftersom
            du inte har fast anställning. Finns det något mera auktoritärt?
          </note>
          <note>
            Vi föreslår att man ska ha rätt att överklaga ett sådant beslut.
            Det måste finnas någon rättvisa i det sociala boendet. Eller är
            marknadskrafterna så heliga i det kristdemokratiska tänkandet
            att man över huvud taget inte är beredd att begränsa marknadskrafternas
            rättigheter när det gäller bl.a. rätten att förvägra människor
            ett boende.
          </note>
          <note>
            De andra två fallen är alldeles riktiga. Det rör sig om människor
            som jag har träffat och pratat med, så det är inga påhittade fall.
            Tror inte Ulla-Britt
          </note>
          <note>
            Hagström att det hade varit en klar fördel för både
          </note>
          <note>
            Jorma och Tommy om det hade funnits en bostadsanvisningslag som
            gav kommunerna möjligheter att under en viss press teckna frivilliga
            avtal med bostadsbolagen - med både kommunala och privata bostadsbolag
            samt med bostadsrättsföreningar - för att skapa ett boende åt
            alla kommunmedborgare?
          </note>
          <note>
            Dessutom kan jag konstatera att det naturligtvis är inkomsterna
            och inte det personliga intresset som avgör var man kan bosätta
            sig när marknadshyrorna får råda.
          </note>
          <note>
            Situationen i min egen hemkommun Malmö är sådan att lägesfaktorn
            numera slår igenom i 15-
          </note>
          <note>
            20 %. Det innebär att alltfler människor inte har råd att bosätta
            sig där de vill, hur mycket de än prioriterar, för när hyran överstiger
            det som de får ut i lön kan de inte prioritera längre.
          </note>
          <note type="speaker">
            Anf. 83 ULLA-BRITT HAGSTRÖM (kd) replik:
          </note>
          <note>
            Fru talman! Vi har ju alla i bostadsutskottet fått skriften om
            S:t Eriksmålet i Stockholm, som visar på att människor kan bo
            kvar till lägre hyresutgifter i innerstaden medan de i ytterområdena
            pressas alltmer. Jag tycker inte att det är bra att ha det så.
          </note>
          <note>
            Sedan håller jag med Sten Lundström beträffande hans exempel,
            och jag tog själv ett exempel. Jag tror inte alls att det är påhittade
            fall. Vi kristdemokrater engagerar oss också för hemlösa. Det
            är en oerhört viktig fråga, för det är fundamentalt att alla människor
            ska ha rätt till en bostad. Men jag tror inte att det hjälper
            att vi står här i kammaren och bestämmer att
          </note>
          <note>
            Kalle eller Lisa ska överklaga på det ena eller det andra sättet.
            Vi måste se till att det är varje kommuns självaktning att visa
            på goda och på dåliga exempel och säga till på skarpen till de
            kommuner som inte sköter detta på ett bättre sätt.
          </note>
          <note>
            Visst upplevs det som auktoritärt för en person att inte få en
            bostad. Då blir hela samhället auktoritärt.
          </note>
          <note>
            Men jag tror inte att det går att styra på det sätt som
          </note>
          <note>
            Sten Lundström menar, utan jag tror att vi tillsammans måste
            bli mycket bättre på att visa på dessa frågor hemma i kommunerna.
          </note>
          <note>
            Vi har bostadslösa i Skövde, där jag bor, och det skäms jag över.
            Därför måste vi alltid ta upp och visa på problemen och hjälpas
            åt att lösa dem, för sociallagstiftningen innebär trots allt en
            garanti för den enskilda människan.
          </note>
          <note type="speaker">
            Anf. 84 RIGMOR STENMARK (c):
          </note>
          <note>
            Fru talman! När man lyssnar på debatten här kan man gott konstatera
            att vi är väldigt olika.
          </note>
          <note>
            Jag tycker faktiskt att det var intressant att höra de konkreta
            exempel som Sten Lundström gav på människor som har det jobbigt.
            Jag tar faktiskt till mig dem.
          </note>
          <note>
            Det är helt tydligt och klart så att det är en växande klyfta
            mellan de människor som har det bra i Sverige och de som inte
            har det. Det är då lätt att slå sig för bröstet och tycka att
            det är okej, att vi inte ska vara lagstiftande osv. Men när det
            gäller den svaga sidan, som känner sig helt hjälplös, undrar jag
            om vi inte också bör ta till lagstiftning för att rätta till problemen.
            Vi får inte öka klyftorna i samhället.
          </note>
          <note>
            Detta betänkande tycker jag egentligen handlar om avsaknaden
            av tilltro till och respekt för de enskilda människorna att själva
            kunna välja bostadsform och avgöra var de vill bo. Det handlar
            dessutom om bristande möjlighet att själv utforma sin lägenhet
            och välja standard. Det handlar även om bristande möjlighet till
            självförvaltning.
          </note>
          <note>
            Detta låter ju förskräckligt dystert. Men jag ser det inte så
            dystert, eftersom det redan sitter en utredning som ser över detta
            och som också ska ha de "sociala ögonen" med sig. Därför hoppas
            jag att vi får konkreta lagförslag - vi får inte glömma att vi
            är en lagstiftande församling - och har möjligheter att se till
            att Jorma och de andra som har belysts här får det så bra som
            det över huvud taget är möjligt. Vi måste ta hänsyn till olikheterna.
          </note>
          <note>
            Från Centerpartiets sida anser vi att det är viktigt att ha tilltro
            till enskilda människor, att skapa förutsättningar för människor
            och ge valfrihet, neutralitet och inflytande i boendet. Det måste
            helt enkelt prägla framtidens bostadspolitik.
          </note>
          <note>
            Jag är medvetet kort i mitt anförande när det gäller denna fråga
            med anledning av att jag tror att det är möjligt att återkomma
            till den. Jag har också förmånen att sitta i den utredning som
            ska se över allmännyttan. Vi har sett problemen och jag tror att
            vi diskuterar dem på ett riktigt sätt.
          </note>
          <note>
            Jag vill yrka bifall till reservation 2 under mom. 1
          </note>
          <note>
            som handlar om bruksvärdessystemet, som helt klart inte fungerar
            som det var tänkt från början. Vi måste få fram en flexiblare
            hyressättning.
          </note>
          <note>
            Reservation 10 mom. 10 handlar om självförvaltning. Vi måste
            ge möjligheter för människor att vara med vid utformningen av
            deras boende.
          </note>
          <note>
            Jag står naturligtvis bakom alla de reservationer där Centerpartiet
            finns med, men avstår från att yrka bifall.
          </note>
          <note>
            Som sagt: Jag har en stor förhoppning om att vi kommer till rätta
            med de problem som finns.
          </note>
          <note type="speaker">
            Anf. 85 STEN LUNDSTRÖM (v) replik:
          </note>
          <note>
            Fru talman! Jag vill först tacka Rigmor Stenmark för det stöd
            jag fick för mitt anförande om behovet av en skärpt lagstiftning
            när det gäller rätten till boende.
          </note>
          <note>
            Jag hoppas att Rigmor Stenmark har rätt i sin uppfattning att
            den utredning som nu jobbar vidare från den boendesociala beredningen
            på allvar kommer att ta tag i frågorna.
          </note>
          <note>
            Jag vill bara ställa en liten fråga till Rigmor Stenmark, fru
            talman, som handlar om bruksvärdesprincipen. Rigmor Stenmark säger
            att det finns ett behov av en flexiblare hyressättning och ett
            flexiblare bruksvärde. Då infinner sig frågan i vad denna flexibilitet
            ligger.
          </note>
          <note>
            Som jag sade har flexibiliteten i t.ex. Malmö kommun ökat ganska
            kraftigt avseende lägesfaktorn, så att den ligger någonstans mellan
            15 % och 20 %.
          </note>
          <note>
            Nu börjar vi alltså få bakslag på detta. Det innebär att vissa
            människor tvingas att flytta därför att hyreskostnaderna blir
            alldeles för höga i de bostadsområden som av vissa andra hyresgäster
            anses väldigt attraktiva.
          </note>
          <note>
            Jag är lite nyfiken på hur Rigmor Stenmark tänker sig en flexibel
            bruksvärdesprincip och hur mycket hon tycker att lägesfaktorn
            ska få slå igenom. Var ska gränsen gå enligt Centerpartiets syn?
          </note>
          <note type="speaker">
            Anf. 86 RIGMOR STENMARK (c) replik:
          </note>
          <note>
            Fru talman! Det är väldigt viktigt för oss att se över detta.
            Jag tänker inte låsa upp mig eftersom jag själv sitter med i utredningen
            som ska se över allmännyttan. Det vore fel, för jag tycker att
            här måste man ge och ta.
          </note>
          <note>
            Jag tror att vi alla är överens om att bruksvärdessystemet från
            början var tänkt att fungera återhållande så att hyrorna inte
            skulle skena i väg. Man skulle inte behöva betala alldeles för
            mycket för en standard som man egentligen inte hade. Jag tänker
            inte gå vidare i denna fråga med Sten Lundström just nu.
          </note>
          <note>
            Jag tror att Sten Lundström också ingår i utredningen. Är det
            inte så?
          </note>
          <note type="speaker">
            Anf. 87 STEN LUNDSTRÖM (v) replik:
          </note>
          <note>
            Fru talman! Den sista frågan är lätt att svara på:
          </note>
          <note>
            Nej, jag ingår inte i utredningen. Vi har från Vänsterpartiet
            valt Jan-Åke Rydberg att ingå i utredningen, eftersom han tidigare
            satt i den boendesociala beredningen. Jag har fullt förtroende
            för Jan-Åke Rydbergs sätt att arbeta och behöver inte själv vara
            med i utredningen.
          </note>
          <note>
            Jag hoppas att Rigmor Stenmark menar allvar när hon talar om
            behovet av en bruksvärdesprincip, som i och för sig förändras
            men som trots allt finns kvar.
          </note>
          <note>
            Det innebär att vi har en ganska betryggande majoritet i denna
            kammare för ett bevarande av bruksvärden och bruksvärdesprinciperna,
            med vissa justeringar.
          </note>
          <note>
            Jag tror också att det kan vara väsentligt att Rigmor Stenmark
            tar med sig till utredningen att lägesfaktorn som enskild faktor
            inte får slå igenom på ett sådant sätt att det faktiskt ökar segregationen
            i boendet, att det tvingar människor med lägre inkomster att bosätta
            sig i vissa områden medan de med betydligt bättre inkomster får
            förutsättningar att bosätta sig i andra områden. Vi skärper bara
            den konflikt och den motsättning som finns i samhället om vi minskar
            stora grupper av människors möjligheter att förverkliga sina livsprojekt
            därför att andra människor får större möjligheter att förverkliga
            sina livsprojekt.
          </note>
          <note>
            Jag hoppas att Rigmor Stenmark tar detta med sig till utredningen
            och att man verkligen överväger hur mycket lägesfaktorn får lov
            att slå igenom, för om
          </note>
          <note>
            Carl-Erik Skårman och hans kamrater får bestämma får lägesfaktorn
            slå igenom fullständigt. Det innebär att segregationen ökar ytterligare
            och än kraftigare.
          </note>
          <note type="speaker">
            Anf. 88 RIGMOR STENMARK (c) replik:
          </note>
          <note>
            Fru talman! För oss i Centerpartiet är det ju väldigt viktigt
            att vi har en neutralitet mellan olika bostadsformer, att det
            finns olika bostadsformer och att det inte ska vara så att kostnaderna
            avskräcker t.ex.
          </note>
          <note>
            barnfamiljer eller ensamstående att bosätta sig var man vill
            och i vilken typ av lägenhet eller bostadsform som man önskar.
            Dessutom är det väldigt viktigt för oss att det ska vara möjligt
            att bo i hela vårt land.
          </note>
          <note type="speaker">
            Anf. 89 CARL-ERIK SKÅRMAN (m) replik:
          </note>
          <note>
            Fru talman! Allt det här hänger ju ihop. Naturligtvis blir det
            besvärligare för den som är svag på bostadsmarknaden om vi har
            en hyressättning som gör att det inte byggs några nya lägenheter.
            Byggs det inga nya lägenheter så kommer det att bli ännu mera
            strid om de som finns. Det blir svartmarknader, kriminalitet och
            andra sociala problem som gör att den resurssvage får ännu svårare
            att få ett vettigt boende.
          </note>
          <note>
            Vi måste ha en hyressättning som åstadkommer nybyggnation. Och
            vi kan inte blunda för människors uppskattning av olika för- och
            nackdelar med bostaden om vi ska ha en bruksvärdeslagstiftning
            som är värd namnet. Hittills har man blundat för vissa faktorer.
            Men då har vi fått den sneda bostadsmarknaden, den sneda hyresmarknaden.
            Vi måste vara öppna, på det sätt som från början menades med bruksvärdessystemet,
            för alla de fördelar som den boende tycker sig finna i en viss
            lägenhet.
          </note>
          <note type="speaker">
            Anf. 90 RIGMOR STENMARK (c) replik:
          </note>
          <note>
            Fru talman! Ett problem som vi inte tar upp i samband med det
            här är att det faktiskt också finns tomma lägenheter i Sverige,
            t.o.m. i Stockholms- och
          </note>
          <note>
            Uppsalaregionen. Bara i mitt hemlän står det ca 800
          </note>
          <note>
            tomma lägenheter. Det är en timmes bilfärd från
          </note>
          <note>
            Stockholm. Varför tar man inte vara på den biten också?
          </note>
          <note>
            Det är inte bara så att man ska bygga nya lägenheter. Vi ska
            inte bara centralisera boendet. Vi måste ta vara på att Sverige
            är ett avlångt land. Vi har möjligheter, och vi måste också ge
            förutsättningar för att man ska kunna bo överallt.
          </note>
          <note type="speaker">
            Anf. 91 CARL-ERIK SKÅRMAN (m) replik:
          </note>
          <note>
            Fru talman! Det är riktigt att med det bostadsfinansieringssystem
            och det hyressättningssystem som vi har haft har vi i stora delar
            av Sverige bostäder som inte används. Det är ett av de stora problemen
            för bostadsakuten. Särskilt illa lider Norrlands inland.
          </note>
          <note>
            Men detta beror också på att vi inte har tagit hänsyn till vad
            människor vill ha för typ av bostäder, var det är möjligt att
            bo och var det är möjligt att försörja sig.
          </note>
          <note>
            Det är oerhört tragiskt alltihop, men när det gäller storstadsområdena,
            där det finns möjligheter att försörja sig, måste vi också ta
            hänsyn till människors önskemål. I annat fall blir bostadsmarknaden
            sned med de problem som vi diskuterar här i dag som följd; svartmarknad
            och kriminalitet. Då måste vi ha en hyressättning som stimulerar
            en nybyggnation med flyttningskedjor. Det gör trots allt att vi
            får ett bättre bostadsutnyttjande totalt sett.
          </note>
          <note type="speaker">
            Anf. 92 RIGMOR STENMARK (c) replik:
          </note>
          <note>
            Fru talman! Det är också oerhört viktigt att vi inte gör om samma
            misstag som man gjorde på 80-talet, med den byggbomb som man hade
            då. Man byggde massor av olika lägenheter av olika anledningar.
            Man hade Danellgropar. Man hade bidragssystem som ledde till att
            det blev så här. Vi får se upp nu så att vi inte kommer in på
            den biten igen.
          </note>
          <note type="speaker">
            Anf. 93 YVONNE ÅNGSTRÖM (fp):
          </note>
          <note>
            Fru talman! Bostadsfrågorna är viktiga för alla människor. Men
            förhållandena är, precis som vi nyss har hört, väldigt olika i
            olika delar av landet. Därför är det svårt att formulera en heltäckande
            bostadspolitik som kan tillämpas både i storstäderna, där det
            råder skriande brist på bostäder, och i de delar av landet där
            hundratals, eller t.o.m. ännu fler, lägenheter står tomma. Vi
            i Folkpartiet är väl medvetna om att de här problemen egentligen
            inte löses enbart med åtgärder på bostadspolitikens område utan
            att de är beroende av att vi på alla områden har en politik som
            syftar till att åstadkomma regional balans. Men i dag är det alltså
            ett betänkande från bostadsutskottet som vi behandlar.
          </note>
          <note>
            Folkpartiet står bakom ett flertal reservationer i betänkandet.
            Jag ska dock inte uppehålla mig vid alla, eftersom flera talare
            redan har tagit upp dem. Jag ska koncentrera mig bara på ett par
            punkter. I reservation 2 tar vi som tidigare sagts upp frågan
            om bruksvärdessystemet. Syftet med det systemet när det kom till
            var, som flera redan har nämnt, att skapa ett hållbart besittningsskydd
            och motverka hyreshöjningar på bostadsmarknader med brist på lägenheter.
          </note>
          <note>
            Hyrorna skulle återspegla marknaden.
          </note>
          <note>
            Men så är det inte riktigt i dag. Vi vet alla att många hyresgäster
            i äldre lägenheter t.ex. i centrala
          </note>
          <note>
            Stockholm har mycket lägre hyror än de som bor i perifert belägna
            områden långt utanför centrum med dyrbara och tröttande resor.
            Därför anser vi att den s.k. lägesfaktorn ska få större betydelse
            än den har i dag. Det skulle få betydelse inte bara för Stockholm
            utan också för andra områden i vårt land.
          </note>
          <note>
            En mer flexibel hyressättning skulle kunna åstadkomma ökad rörlighet
            - och också ett ökat incitament för byggföretagen att satsa på
            nybyggnation. Vi vet att det i dag saknas lägenheter t.ex. i Stockholm,
            och så länge hyreshusägarna och byggarna inte får ta ut ersättning
            för sina kostnader vill de inte bygga nytt.
          </note>
          <note>
            Folkpartiet anser inte att vi ska införa ett system som tvingar
            människor att flytta på grund av hyreshöjningar. De som bor i
            en lägenhet ska ha sitt besittningsskydd kvar med bibehållen hyra.
            Men vid omflyttningar och nybyggnation måste lägesfaktorn kunna
            ha en påverkan. Därför yrkar jag bifall till reservation 2 av
            kd, Centern och Folkpartiet.
          </note>
          <note>
            Jag vill också ta upp frågan om självförvaltning.
          </note>
          <note>
            Där har vi en reservation tillsammans med kd och
          </note>
          <note>
            Centerpartiet. När man ser sig om i en del områden med flerfamiljshus
            kan man ofta konstatera att hus där de boende själva har inflytande
            är mer välskötta och har mindre klotter etc. än de hus där de
            boende inte alls får påverka.
          </note>
          <note>
            Det finns i dag möjlighet via hyresförhandlingslagen att träffa
            kollektiva avtal om självförvaltning. Det är gott och väl. Men
            vi i Folkpartiet vill gå längre. Vi anser inte att det räcker
            med de kollektiva avtal som i dag finns. Vi vill att även mindre
            grupper av boende ska få möjlighet att träffa avtal om självförvaltning.
          </note>
          <note>
            Det finns många goda exempel på att boendeinflytande har positiv
            inverkan både när det gäller boendemiljö och hyreskostnader. Jag
            står alltså bakom reservation 10, men för tids vinnande yrkar
            jag inte nu bifall till den.
          </note>
          <note>
            Till sist vill jag något kommentera Sten Lundströms exempel.
            Jag håller naturligtvis med om att sådana här fall egentligen
            inte borde får förekomma.
          </note>
          <note>
            Som Sten Lundström vet är jag ganska ny i bostadspolitiken, och
            jag vill inte i dag ta definitiv ställning till förslaget om bostadsanvisningslag.
            Men eftersom vi just nu i mitt parti har en ingående diskussion
            om hela bostadspolitiken ska jag ta den här frågan med mig till
            ett senare tillfälle.
          </note>
          <note>
            Fru talman! Jag nöjer mig med de här punkterna.
          </note>
          <note type="speaker">
            Anf. 94 HELENA HILLAR ROSEN-QVIST (mp):
          </note>
          <note>
            Fru talman! Som det sista betänkandet under det förra seklet
            lämnade Bengt Owe Birgersson På de boendes villkor (SOU 1999:148)
            till statsrådet Lars-
          </note>
          <note>
            Erik Lövdén, som numera har det övergripande ansvaret för bostadsfrågorna.
            Utan att göra anspråk på att ha läst detta digra material kan
            jag ändå konstatera att här kommer nu äntligen mycket av det som
            vi i
          </note>
          <note>
            Miljöpartiet länge har pläderat för.
          </note>
          <note>
            Utredningen sätter hyresgästerna i fokus och har fem utgångspunkter
            för sina förslag. Ulla-Britt
          </note>
          <note>
            Hagström redovisade dem tidigare. Det var dispositiva regler,
            ökat hyresgästinflytande - en mycket viktig punkt - möjlighet
            att bo till självkostnad, allmännytta till för alla - det som
            vi diskuterar så mycket - och konkurrens på lika villkor.
          </note>
          <note>
            Nu vidtar en parlamentarisk beredning av frågan om allmännyttiga
            bostadsföretag och bostadssocial utveckling. Beredningen "ärver"
            också de boendesociala frågorna från Boendesociala beredningen.
            Detta är anledningen till att vi nu i detta läge avstår från att
            driva våra frågor om hyresgästinflytande, bostadsanvisning o.d.
          </note>
          <note>
            Det finns mycket att arbeta med, och dessa frågor har medvind.
            Jag jämför då med hur det var för några år sedan när Birger Schlaug
            förde fram möjligheten för hyresgästerna att påverka sina hyror
            genom egna arbetsinsatser. Nu finns det många fina exempel på
            självförvaltning runtom i landet, bl.a. i Linköping.
          </note>
          <note>
            Dessa måste uppmuntras och få en vidare spridning.
          </note>
          <note>
            Däremot måste vi tyvärr upprepa kravet från tidigare år, eftersom
            det tydligen inte skett någon förändring, att porrklubbsverksamhet
            måste vara en grund för uppsägning. Vi har en reservation om detta.
            För att inte fördröja behandlingen av utskottsbetänkandena avstår
            jag från att yrka bifall till denna reservation.
          </note>
          <note type="speaker">
            Anf. 95 CARINA MOBERG (s):
          </note>
          <note>
            Fru talman! Vi står inför en intressant bostadspolitisk vår och
            ett mycket intressant år. Många är de utredningar och kommittéer
            som under kortare eller längre tid har verkat och som nu vartefter
            kommer att slutföra sitt arbete genom att presentera konkreta
            förslag. Vi har redan hört en del exempel nämnas här i debatten,
            och jag tänkte fylla på med några.
          </note>
          <note>
            Vi har t.ex. översynen av hyreslagstiftningen och systemet för
            prövning av hyres- och arrendemål.
          </note>
          <note>
            Slutbetänkande ska lämnas senast i augusti i år.
          </note>
          <note>
            Vi har Allmännytteutredningen som tittar på utvecklingen av allmännyttiga
            bostadsföretag samt utvärderar bruksvärdessystemet. En del av
            detta arbete har gått vidare till en parlamentarisk kommitté där
            jag själv ingår och där den särskilde utredaren nu jobbar vidare
            med den delen som behandlar bruksvärdet. Han ska vara färdig redan
            i mars i år.
          </note>
          <note>
            Bostadsrättsutredningens särskilda utredare överlämnade för någon
            vecka sedan sitt slutbetänkande
          </note>
          <note>
            Olika bostadsrättsfrågor. Denna remissbehandlas för närvarande
            men verkar inte ha kommit med några mer revolutionerande förändringsförslag.
          </note>
          <note>
            Fastighetsbeskattningskommittén är vi många som väntar på med
            spänt intresse. Det är en parlamentarisk kommitté, och den beräknas
            komma med sitt slutbetänkande i maj.
          </note>
          <note>
            Och slutligen i november beräknas utredningen om nya permanenta
            regler om boendeformen kooperativ hyresrätt vara färdig.
          </note>
          <note>
            Fru talman! Denna debatt kommer lite för tidigt för att vi ska
            kunna ha den där riktigt intressanta debatten i dag. Det är som
            så ofta inom politiken.
          </note>
          <note>
            Åter till de under allmänna motionstiden väckta motionerna. På
            bostadsrättsområdet finner man en rad yrkanden som vi känner igen
            sedan tidigare, däribland krav på upphävande av förbudet mot dubbelupplåtelse,
            personligt låneansvar för bostadsrättshavaren och bostadsrättens
            pantvärde.
          </note>
          <note>
            Sammanfattande för dessa av borgerliga partier ställda krav är
            en önskan att stärka fåtalets valfrihet vad gäller upplåtelseform
            på bekostnad av flertalets valfrihet vad gäller bostad.
          </note>
          <note>
            Vi socialdemokrater slår vakt om den sociala bostadspolitiken.
            Alla människor ska ha rätt att bo bra till en rimlig kostnad.
            Genom att se till helheten tror vi att vi bäst uppnår mesta och
            bästa möjliga resultat för flertalet. Vi har tidigare avvisat
            de nämnda kraven, och vi gör samma sak nu med ungefär samma argumentation.
          </note>
          <note>
            Fru talman! Vi ser allt tydligare bevis på vad det är som de
            som förespråkar mer marknadsstyrning på bostadsmarknaden eftersträvar.
            I Stockholmsregionen pågår ett nyliberalt experiment som kommer
            att leda till den första regionala krisen på 2000-talet - en bostadspolitisk
            infarkt.
          </note>
          <note>
            De allmännyttiga företagen, dvs. invånarnas företag, utarmas
            och pumpas på pengar. Hyrorna stiger till följd av detta, och
            människor utan ekonomiska resurser kan glömma att någonsin få
            tag på en lägenhet i centrala lägen. Allmännyttan i Stockholm
            skulle kunna bygga nya bostäder till rimliga kostnader, men det
            ligger inte i linje med vad moderaterna i Stockholms kommun vill.
            Dessa förvisso folkvalda representanter vägrar lyssna på en stor
            del av kommunens invånare, och hyresgästerna är på krigsstigen.
            Vi är många som har lagt märke till det s.k. hyresgästupproret.
          </note>
          <note>
            I kontrast till detta, fru talman, vill jag med anledning av
            ett tidigare påpekande riktat mot mig här i dag säga att jag naturligtvis
            inte omotiverat skulle stå och läsa tidningen i kammaren under
            pågående debatt om det inte hade varit en del av förberedelserna
            inför denna debatt. Jag läste nyheten från Oskarshamn där den
            s-styrda kommunen kommer att använda delar av pengarna från försäljningen
            av Sydkraftsaktier till att investera i sitt kommunala bostadsbolag
            för att göra detta mer attraktivt för hyresgästerna i syfte att
            vända den negativa befolkningstrenden.
          </note>
          <note>
            Fru talman! Detta är helt enkelt lysande och, tycker jag, knyter
            på ett bra sätt ihop de båda betänkanden som vi har diskuterat
            här i dag - avveckla kärnkraften, värna regionen, satsa på boendet.
          </note>
          <note>
            Vi socialdemokrater anser inte att hyresgästerna har för stort
            inflytande på bostadsmarknaden. Vi vill inte se en bostadsmarknad
            som helt ligger i fastighetsägarnas händer. Vi tror att jämstarka
            parter också på bostadsmarknaden är viktigt för att den ska fungera.
          </note>
          <note>
            Hyreslagen är till för att skydda den svagaste hyresgästen mot
            den skurkaktigaste fastighetsägaren.
          </note>
          <note>
            Hyreslagen ska inte reglera områden som den inte är avsedd att
            reglera. Vi måste skilja på vad socialtjänstlagens gränser går,
            var plan- och bygglagens gränser går och vad som är hyresrättsliga
            frågor. De olika lagarna ska komplettera varandra, och jag är
            medveten om att vissa punkter behöver ses över, inte minst med
            tanke på alla de nya trender som vi kan se på bostadsmarknaden
            i dag.
          </note>
          <note>
            Jag hade för någon vecka sedan tillfälle att i verkligheten prata
            med hyresgäster och på plats studera problem som uppstår i svallvågorna
            av de luckor som finns i dagens lagstiftning. Hyresgäster har
            i dag en bristande möjlighet till inflytande hur kloka synpunkter
            de än har. Ofta handlar det om en avsaknad av vilja till att utnyttja
            inflytanderegelns kanske viktigaste funktion, nämligen samrådsförfarandet.
            Ibland undrar man nästan om det finns fastighetsägare som med
            vilja skapar motsättningar mellan sig själva och sina hyresgäster.
          </note>
          <note>
            Vi socialdemokrater tycker att det är viktigt att reglerna om
            hyresgästinflytande präglas av en balans mellan hyresvärdens anspråk
            att få vidta sådana åtgärder som i ett fastighetsekonomiskt perspektiv
            är nödvändiga och hyresgästens befogade krav på inflytande. Det
            är ett långsiktigt åtagande att vara hyresvärd, och många gånger
            hyr man också under lång tid ut till samma personer. Det är viktigt
            att relationerna fungerar, och det kan vi naturligtvis inte lagstifta
            fram, men vi kan se till att det finns bra instrument tillgängliga.
            Sedan tidigare har vi också i denna kammare gett regeringen detta
            till känna.
          </note>
          <note>
            Vi kan i dag se ett tydligt generationsskifte bland fastighetsägare.
            De ofta äldre genuint intresserade och förvaltande hyresvärdarna
            är på väg ut och nya mer marknadsmässiga affärsmän på väg in.
          </note>
          <note>
            I dag kan vi ta del av information som säger att det händer saker
            på förvaltningssidan. Den nya typen av fastighetsägare ser till
            andra värden, och det tror jag kan komma att ställa nya krav på
            den nationella lagstiftningen.
          </note>
          <note>
            Ett exempel som vi häromveckan kunde läsa om i en av morgontidningarna
            var att ett nytt grepp för att locka till investeringar i fastighetsbranschen
            är fastighetsförvaltning i nya former. Detta ska i sin tur öka
            det utländska intresset för den svenska fastighetsmarknaden. Och
            jag säger inte att detta behöver vara något som är av ondo, men
            jag menar att det kan vara ett skäl till att vi behöver se över
            lagstiftningen framöver.
          </note>
          <note>
            Ett annat dagsaktuellt ämne behandlar framför allt de små lokalhyresgästernas
            situation. Och det tror jag också är något som vi vidare bör uppmärksamma
            i framtida diskussioner.
          </note>
          <note>
            Fru talman! Jag vill härmed yrka avslag på samtliga reservationer
            och bifall till utskottsmajoritetens hemställan beträffande bostadsutskottets
            betänkande
          </note>
          <note>
            3.
          </note>
          <note type="speaker">
            Anf. 96 ULLA-BRITT HAGSTRÖM (kd) replik:
          </note>
          <note>
            Fru talman! Jag vill tacka Carina Moberg för det här och för
            alla utredningar som kommer; det blir ju lätt för oss att diskutera
            om vi får underlag.
          </note>
          <note>
            Vissa saker var vi helt överens om. Det handlar då om samrådsförfarande,
            om balans mellan fastighetsägare och hyresgäster vad gäller ekonomi
            osv. Men en sak undrar jag fortfarande över. Carina Moberg nämner
            ingenting om ägarlägenheter och en sådan utredning men där har
            vi ju fått ett löfte.
          </note>
          <note>
            Sedan har jag några frågor. Ni fick vid minst två tillfällen
            kalla fötter. Ni tog tillbaka för att få en hållhake på kommunerna
            så att man inte kan sälja sina kommunala bolag. Ni bestämde också
            om kvalificerat majoritetsbeslut vid ombildning till bostadsrätt.
            Finns det nu en öppen, generösare syn hos Socialdemokraterna när
            det gäller att lätta på de här bördorna? Carina Moberg lyfter
            ju fram att det kommer nya typer av fastighetsägare. Jag vill
            dock inte hålla med vad gäller motsättningen där och talet om
            skurkaktiga fastighetsägare - jag vet inte riktigt vilka de är.
            Men kommer ni nu att lätta något på de restriktioner som ni införde?
          </note>
          <note type="speaker">
            Anf. 97 CARINA MOBERG (s) replik:
          </note>
          <note>
            Fru talman! Den s.k. stopplagstiftningen är tillfällig, vilket
            jag antar att också Ulla-Britt Hagström känner till. Hon sitter
            liksom jag med i den utredning som nu ska försöka lösa de knutar
            som har med den frågan att göra. Det får vi alltså göra med gemensamma
            krafter.
          </note>
          <note>
            Vad gäller majoritetskravet vid ombildning är vi socialdemokrater
            lika övertygade som vi tidigare varit om att den förändring som
            vi senast genomförde var, och är, riktig såväl för majoritetens
            som för minoritetens skull. Det blir starkare bostadsrättsföreningar
            och det ger ett bättre minoritetsskydd.
          </note>
          <note>
            Vad gäller ägarlägenheterna tillhörde jag den förlorande sidan
            här i riksdagen. Jag har argumenterat för det som inte gick igenom
            som beslut. Bollen ligger nu hos den socialdemokratiska regeringen.
            Jag känner inte att jag kan svara mer än så på den frågan.
          </note>
          <note type="speaker">
            Anf. 98 ULLA-BRITT HAGSTRÖM (kd) replik:
          </note>
          <note>
            Fru talman! Jag tackar för det. Förvisso vet jag att det är en
            tillfällig stopplagstiftning. Vi har ju erfarenhet av att tillfälligt
            kan vara en kortare eller en längre tid men jag hoppas att det
            blir snabbt.
          </note>
          <note>
            Vad gäller detta med kvalificerad majoritet och ombildning till
            bostadsrätt delar jag inte er åsikt. Jag vill faktiskt att ni
            nu följer upp vad detta leder till -
          </note>
          <note>
            om det blir mycket spekulanter i framtiden på fastighetssidan
            på grund av det här beslutet.
          </note>
          <note>
            Vad gäller ägarlägenheterna är Carina Moberg förlorare men det
            handlar om riksdagens beslut och då har också Carina Moberg, eftersom
            hon sitter med i bostadsutskottet, ett ansvar för att påverka
            regeringen lite grann här, tycker jag.
          </note>
          <note>
            Sedan vill jag fråga om bostadsrättsregistret. Jag har sett en
            öppning för att ett sådant är på väg. Kommer det?
          </note>
          <note type="speaker">
            Anf. 99 CARINA MOBERG (s) replik:
          </note>
          <note>
            Fru talman! Jag tar den sista delen först. Bostadsrättsutredningen
            föreslog att ett register skulle inrättas. Personligen har jag
            ingenting emot det. Jag kan upplysa om att det pågår en beredning
            inom Regeringskansliet i frågan.
          </note>
          <note>
            Vad gäller Ulla-Britt Hagströms uppfattning om att jag nu skulle
            ändra uppfattning och ståndpunkt i fråga om införandet av ägarlägenheter
            får jag nog göra henne besviken. Jag är nämligen väldigt övertygad
            om att de argument som jag fortfarande står för håller.
          </note>
          <note type="speaker">
            Anf. 100 CARL-ERIK SKÅRMAN (m) replik:
          </note>
          <note>
            Fru talman! Det gläder mig att Carina Moberg inte försvarar regeringens
            dröjsmål med att sätta i gång en utredning om tredimensionell
            fastighetsbildning och ägarlägenheter. I stället utgår jag från
            att
          </note>
          <note>
            Carina Moberg menar att det är regeringens skyldighet att följa
            riksdagens beslut.
          </note>
          <note>
            Vidare uttalar sig Carina Moberg på ett sådant sätt att man kan
            tro att alla stockholmare utom möjligtvis jag vill bo i Stockholms
            innerstad. Även om så skulle vara är det inte möjligt, inte ens
            med ett ohämmat höghusbyggande innanför tullarna, för alla att
            bo i
          </note>
          <note>
            Stockholms innerstad.
          </note>
          <note>
            Är det då inte rimligt att de som inte kan få sina önskemål tillgodosedda
            på det här sättet får en lägre hyra när de måste bosätta sig utanför
            tullarna, där de inte vill bo? Är det inte rimligt att den som
            bor nära ett förortscentrum i guldläge låter dem som bor längre
            bort från ICA och tunnelbanan få betala en lägre hyra? Är det
            inte rimligt att den som inte kan få bästa lägenheten i huset
            slipper betala samma höga hyra som den som har bästa läget?
          </note>
          <note>
            Det här är rimliga rättvisefrågor som jag tycker att man måste
            ställa sig kring en av de faktorer som borde påverka bruksvärdet.
            Bruksvärdet är ju värdet för den boende när han brukar sin lägenhet.
            Vore inte detta rimligt, Carina Moberg?
          </note>
          <note type="speaker">
            Anf. 101 CARINA MOBERG (s) replik:
          </note>
          <note>
            Fru talman! Carl-Erik Skårman pratar om rättvisa.
          </note>
          <note>
            När han tidigare höll sitt anförande tänkte jag att det är makalöst
            hur man kan förvränga verkligheten. Jag skulle vilja kontra med
            några motfrågor.
          </note>
          <note>
            Förnekar Carl-Erik Skårman att Svenska Bostäder, ett av de stora
            starka allmännyttiga bostadsbolagen i Stockholm, kräver 3,9 %
            hyreshöjning för år
          </note>
          <note>
            2000 som en direkt konsekvens av att stadshuset i våras förde
            över nästan 4 miljarder av bostadsföretagens pengar? Är det inte
            så att Stockholms stad kräver totalt 240 miljoner kronor i ränta
            av bostadsföretagen? Är det inte så att det här innebär att kostnaderna
            ökar med minst 100 miljoner? Och Carl-Erik
          </note>
          <note>
            Skårman, är det inte så att hyresnivån som en följd därav kommer
            att stiga i höjden i alla lägen?
          </note>
          <note>
            Det är inte konstigt, tycker jag, att hyresgästerna är på krigsstigen.
            Jag måste säga att jag står upp med dem i fråga om de allra flesta
            av deras krav.
          </note>
          <note>
            Det här är kanske inte svar på de frågor som Carl-
          </note>
          <note>
            Erik Skårman ställde till mig men det är sådant som jag upplever
            som väsentligt att framföra till Carl-Erik
          </note>
          <note>
            Skårman för att, om möjligt, få svar här i dag.
          </note>
          <note type="speaker">
            Anf. 102 CARL-ERIK SKÅRMAN (m) replik:
          </note>
          <note>
            Fru talman! Det är klart att jag förstår att Carina
          </note>
          <note>
            Moberg inte vill svara på mina frågor. Hon har inget svar som
            överensstämmer med den egna uppfattningen om hur hyran borde sättas.
            Hon kan inte förklara varför hon vill sätta hyran på ett annat
            sätt.
          </note>
          <note>
            Jag tycker att det är rimligt att man får betala efter det bruksvärde
            som man tycker att lägenheten har.
          </note>
          <note>
            Det tycker uppenbarligen Carina Moberg. I stället mörkar hon.
            Hon stoppar huvudet i sanden och vill inte svara på mina frågor.
            Den här församlingen liksom alla andra vet varför vi inte får
            svar.
          </note>
          <note>
            Jag ska visst ge ett svar beträffande Svenska Bostäder. Svenska
            Bostäder har fått löfte av stadshusledningen om att andra kostnader
            ska minska så att det här inte påverkar resultatet för Svenska
            Bostäder
          </note>
          <note>
            - för att det inte ska slå igenom på hyrorna och för att hyresgästerna
            inte ska lida av den här nödvändiga affären för att rädda det
            kommunala självbestämmandet från den socialdemokratiska regeringens
            vilja att styra och begränsa kommunalmännens möjligheter att göra
            det bästa för sina medborgare.
          </note>
          <note type="speaker">
            Anf. 103 CARINA MOBERG (s) replik:
          </note>
          <note>
            Fru talman! Hur kommer det sig då, Carl-Erik
          </note>
          <note>
            Skårman, att den borgerliga moderatledda regimen i
          </note>
          <note>
            Stockholms kommun faktiskt har budgeterat så att en hyreshöjning
            i beståndet ligger till grund för det resultat som man kommer
            fram till? Det blir en naturlig följdfråga från min sida.
          </note>
          <note>
            Bruksvärdessystemet är inte ett system för hyressättning, utan
            det syftar till att trygga hyresgästens besittningsskydd genom
            en hyresspärr. Det innebär egentligen bara att möjlighet ges att
            pröva hyran mot likvärdiga lägenheter. Jag kan hålla med om att
            det behövs en modernisering av bruksvärdessystemet, och det håller
            man på med för närvarande. Väldigt snabbt kommer vi att se resultatet
            av detta, för redan i mars i år kommer den särskilde utredaren
            att presentera sina förslag.
          </note>
          <note>
            Vi får återkomma senare och ta en diskussion kring detta. Det
            ser jag väldigt mycket fram emot.
          </note>
          <note type="speaker">
            Anf. 104 STEN LUNDSTRÖM (v) replik:
          </note>
          <note>
            Fru talman! Eftersom Carina Moberg representerar majoriteten
            i utskottet avseende alla reservationer skulle jag bara helt kort
            vilja ställa ett par frågor till
          </note>
          <note>
            Carina Moberg. Det gäller de reservationer som
          </note>
          <note>
            Vänsterpartiet har lagt fram och som jag försökte redovisa tidigare
            i mitt anförande.
          </note>
          <note>
            Framför allt gäller det rätten att överklaga en osaklig grund
            för att inte få bostad när man hänvisar till att det inte är särskilt
            praktiskt. Jag skulle behöva en lite bättre förklaring än den
            som vi fått av utskottsmajoriteten. Nu borde det, med vitesföreläggande
            gentemot de hyresvärdar som bryter mot diskrimineringsprincipen,
            bli större möjligheter för ungdomar med en lös men dock en anknytning
            till arbetsmarknaden att få en bostad. Det gäller även en del
            andra grupper, etniska grupper och andra, som inte riktigt heller
            passar in i alla hyresvärdars bostadsförsörjningstanke.
          </note>
          <note>
            Det andra som jag skulle vilja höra lite mera om gäller bostadsanvisningslagen.
            Inser inte också Carina
          </note>
          <note>
            Moberg att avskaffandet av bostadsanvisningslagen var ett misslyckande
            och att det nu är hög tid att den återinförs igen? Resultatet
            ser vi runtom i landet, om vi tittar på mer än Stockholms bostadspolitik.
            Jag tror att det är samma problem i Stockholm. Runtom i landet
            försöker kommunerna teckna frivilliga avtal utan någon som helst
            framgång. Jag stannar där så länge.
          </note>
          <note type="speaker">
            Anf. 105 CARINA MOBERG (s) replik:
          </note>
          <note>
            Fru talman! Vad gäller bostadsanvisningslag och även bostadsförsörjningslag,
            som jag tror åtminstone på frivillig basis kanske skulle kunna
            återinföras, är jag inte alls främmande för att ställa mig bakom
            ett sådant förslag. Men jag har tidigare suttit med i den boendesociala
            utredningen, där vi faktiskt kommit väldigt långt i de här diskussionerna.
            Det finns t.o.m.
          </note>
          <note>
            skisser till förslag. Jag anser att den frågan får tas upp för
            vidareberedning där. Som sagt är jag inte alls principiellt motståndare
            till att återinföra bostadsanvisningslagen.
          </note>
          <note>
            Vad gäller diskrimineringsfrågor och problem på hyresmarknaden
            och på bostadsmarknaden över huvud taget håller jag helt med Sten
            Lundström om att det finns diskriminering på bostadsmarknaden,
            som vi som lagstiftande församling måste göra någonting åt. Jag
            tror att även dessa frågor kommer att tas upp i de pågående utredningarna.
            Jag vill avvakta det arbetet något ytterligare.
          </note>
          <note type="speaker">
            Anf. 106 STEN LUNDSTRÖM (v) replik:
          </note>
          <note>
            Fru talman! Eftersom vi ändå inte lär få majoritet för våra reservationer
            i den omröstning som snart kommer, hoppas jag att Carina Moberg
            tolkar utredningarna rätt. Vi kommer naturligtvis att bevaka utredningarna,
            bl.a. utifrån de här aspekterna.
          </note>
          <note>
            En reservation som vi inte yrkar bifall till gäller rätten till
            ett förstärkt besittningsskydd i andrahandskontrakt. Jag skulle
            gärna höra lite grann hur Carina
          </note>
          <note>
            Moberg som sitter i utredningen bedömer förutsättningarna för
            att skapa ett sådant förstärkt besittningsskydd. Som det är i
            dag lever människorna med sociala och kommunala kontrakt under
            omständigheter som alla vi andra är mycket glada för att vi slipper.
          </note>
          <note>
            Den personliga friheten och de personliga möjligheterna att verkställa
            sina egna livsprojekt är väldigt begränsade i andrahandskontrakten
            och socialkontrakten. Jag undrar hur Carina Moberg tänker driva
            den här frågan i utredningen.
          </note>
          <note type="speaker">
            Anf. 107 CARINA MOBERG (s) replik:
          </note>
          <note>
            Fru talman! De här frågorna har vi redan uppmärksammat i utredningsarbetet.
            Jag inser även på den här punkten att det finns problem. Det känns
            också viktigt, precis som jag sade i mitt anförande, att inte
            blanda ihop socialtjänstlagens ansvarsområde med hyreslagens ansvarsområde.
            Men de två lagstiftningarna ska naturligtvis på punkter där det
            i dag finns ett glapp ses över så att de täcker upp varandra.
          </note>
          <note>
            Jag är inte säker på att det är en förändring i hyreslagstiftningen
            som måste till för att få en bra lösning på problemen. Men jag
            får säga som i det tidigare replikskiftet att jag fortsätter att
            intressera mig för frågan och tänker hjälpa Sten Lundström med
            att bevaka att någonting görs åt problemet.
          </note>
          <note type="speaker">
            Anf. 108 STEN ANDERSSON (m):
          </note>
          <note>
            Fru talman! Först kort till Carina Moberg. Hon närmast jublade
            över att en kommun som hade sålt sina aktier i Sydkraft satsade
            pengarna på att upprusta det kommunala bostadsföretaget. Jag är
            inte säker på att alla i den kommunen jublar lika mycket för de
            pengarna som, menar jag, rimligtvis borde gå till kommunens samtliga
            invånare som en gång kanske har betalat de pengar som man har
            kunnat köpa aktierna för. Men det kan vara så att den kommun som
          </note>
          <note>
            Carina Moberg namngav har en perfekt skola, perfekt sjukvård
            osv., och då kan jag förstå att man kan slösa på lite överskott.
            Men det hade varit bättre i så fall att sänka skatten. Det hade
            kommit alla till godo.
          </note>
          <note>
            Sten Lundström tog upp i sitt anförande framför allt två, som
            jag bedömer det, viktiga saker. Han sade att hans parti krävde
            bättre, fler och billigare bostäder, och man ville motverka segregationen.
            De kraven kan nog alla ställa sig bakom. Frågan är vad Sten
          </note>
          <note>
            Lundström och hans parti har för praktiska förslag som kan tillämpas
            i verkligheten. Det är inte bara att stå och säga: Vi kräver,
            vi kräver. Har Sten Lundström och hans parti t.ex. mer pengar
            så att de med trovärdighet kan argumentera för billigare bostäder?
          </note>
          <note>
            Jag vet ett sätt. Man får ibland intrycket, av både den här och
            andra debatter, att det är producenterna som är orsaken till det
            höga kostnadsläget. Men faktum är att den största delen i dag
            av boendekostnaden är de skatter och avgifter som regering och
            kommuner plockar ut av de boende. Där finns saker och ting att
            ta på som påtagligt kan påverka boendekostnader nedåt. Man talar
            om att effektivisera byggandet så mycket det går. Jag tror faktiskt
            att vi i Sverige bygger ganska så effektivt i dag. Jag tror inte
            att vi är sämre byggare än man är i andra länder. Däremot tror
            jag mig veta att det inte finns något land där man har så höga
            skatter på sitt boende som vi har i Sverige.
          </note>
          <note>
            Det andra gäller det mänskliga problemet med vräkningar. Det
            är ett problem. Jag vet att Sten Lundström känner till frågan;
            han är t.o.m. lite av en expert på det. Problemet är bara hur
            man ska lösa det. Jag tycker visst att det är skrämmande och omänskligt
            att en människa som på grund av tillfälligt dålig ekonomi inte
            kan betala sin hyra i tid av det skälet blir vräkt, om man inte
            som försvar kan tillämpa den lagstiftning som i dag finns på vissa
            områden i det här fallet.
          </note>
          <note>
            Där tycker jag kanske att man kunde vara lite mer tolerant. Det
            är min personliga uppfattning.
          </note>
          <note>
            Sedan kommer jag till den andra frågan, som är lite svårare.
            Jag vet inte hur stor procent den ena eller den andra sorten representerar
            när det gäller de vräkta
          </note>
          <note>
            - om det beror på brist på pengar eller på egen misskötsel. Misskötsel,
            det som andra hyresgäster betraktar som misskötsel, är lite svårare
            att hantera.
          </note>
          <note>
            Man kan strunta i det från hyresvärdens sida. Och då brukar det
            få som effekt att de andra som bor i huset eller i närheten flyttar
            därifrån. Det är en lösning som jag inte tror att Sten Lundström
            är tilltalad av. Jag vet inte hur man ska lösa detta, men jag
            inser problemet i just det fallet när en hyresgäst efter att ha
            fått, hoppas jag, många påminnelser om att han eller hon misskött
            sitt boende och stört sina grannar blir vräkt. Hur man ska kunna
            lösa detta vet inte jag, för det är svårt, men jag inser att problemet
            finns.
          </note>
          <note>
            Sedan, fru talman, ska jag säga några ord om ombildningen från
            hyresrätt till bostadsrätt. Det förvånar mig, och det har alltid
            förvånat mig, att vi i riksdagen kan ta beslut om t.ex. den framtida
            energipolitiken och i stort sett allting med en rösts övervikt.
            Det kanske beror på att vi anser oss själva så mycket klokare
            än de kanske 10-20 Svensson, Andersson och Lundström som råkar
            bo i ett hyreshus i Stockholm eller
          </note>
          <note>
            Malmö. Där måste man ha en betydligt mer kvalificerad majoritet.
            Det skulle vara bra att få ett svar på frågan varför de som bor
            där ute måste vara så många för att inse det kloka i att kanske
            vilja omvandla sin hyresrätt till bostadsrätt.
          </note>
          <note>
            Däremot är det uppenbarligen så att om vi nu säger att Sten Lundström
            bor i det här huset bland 30
          </note>
          <note>
            andra hyresgäster och han vill köpa huset och bli ägare, då behövs
            det ingen demokrati. Då får han det, trots att kanske 99 % av
            de andra hyresgästerna är emot att ha Sten Lundström som fastighetsvärd.
            Detta är alltså helt hypotetiskt.
          </note>
          <note>
            Fru talman! Med tanke på den kostnadsutveckling som är i dag
            och det värde människor sätter på sin bostad tror jag att hyresrättens
            tid alltmer är förbi. Det kostar nämligen snart för mycket pengar
            att bo i hyresrätt. Då menar människor att det är bättre att spara
            själv till en större del av insatsen och därigenom på sikt - och
            även från början - få ned hyran och även spara kapital och säkra
            det mot värdesänkning till sig själv.
          </note>
          <note>
            Man behöver inte vara någon Einstein för att räkna ut att majoriteten
            av ledamöterna i den här kammaren säkert bor i villor och bostadsrätter.
            Jag talar om majoriteten, vill jag påpeka, därför att någon här
            skakade på huvudet. Jag tror att det är så. Det gör de därför
            att de har funnit att det är den bästa boendeformen för dem. Ser
            man hur det ser ut runtom i Sverige så är också bostadsrätt och
            egnahem de mest eftertraktade boendeformerna.
          </note>
          <note>
            Jag tror inte att det blir så mycket nybyggnader, därför att
            det finns, som jag sade tidigare, kostnader och service som man
            måste betala. Jag bor själv i en hyresrätt, kommunal dessutom,
            i Malmö och har bott där i 35 år. Jag tycker att hyran är hög,
            precis som alla andra, men jag inser också att den service jag
            får utförs av människor som ska ha betalt. Och det kan bara jag
            som hyresgäst betala, för jag kan inte begära att andra som inte
            bor i den boendeform som jag bor i ska betala den service som
            jag får. Det tycker jag är ett relativt rimligt resonemang.
          </note>
          <note>
            Vi har byggmomsen på hyresrätten samt att det krävs människor
            till att ge service. Då hamnar notan på hyran. Det går inte att
            komma ifrån.
          </note>
          <note>
            Fru talman! Till sist vill jag bara tala om att jag anser att
            när Carl-Erik Skårman höll sitt anförande om hyresrätten - det
            var alltså partiets huvudanförande - så skötte han det på ett
            briljant sätt.
          </note>
          <note type="speaker">
            Anf. 109 STEN LUNDSTRÖM (v):
          </note>
          <note>
            Fru talman! Egentligen skulle jag ha avstått från den här repliken,
            men eftersom jag fick en direkt fråga får jag väl svara på den,
            då.
          </note>
          <note>
            Sten Andersson frågade om Vänsterpartiet hade mera pengar i plånboken
            och vad vi vänsterpartister ville göra för att sänka byggkostnaderna.
            Jag trodde att Sten Andersson i alla fall hade tagit sig kraften
            att läsa igenom våra motionsförslag. Där visar vi på en rad åtgärder
            som vi anser nödvändiga.
          </note>
          <note>
            Vi har länge, ända sedan Byggkostnadsdelegationen infördes, velat
            omvandla den till en boendekostnadsdelegation och faktiskt skriva
            ett samhällskontrakt där byggare, kommuner, markägare och andra
            grupper tillsammans tar ett ansvar och sätter sig ned och tittar.
            Men det kräver också att staten när det gäller skattepolitik och
            annat försöker uppnå neutralitet så att de som är de stora förlorarna
            på 90-talet, hyresgästerna, får en rättvis bedömning av sina skattekostnader.
          </note>
          <note>
            Den trippelbeskattning som i dag sker på hyresrätter måste naturligtvis
            ses över. Därför har också
          </note>
          <note>
            Vänsterpartiet vid två tillfällen nu under den period jag har
            suttit i riksdagen varit med och sänkt fastighetsskatten för flerfamiljsbostäder
            som ett sätt att sänka kostnaderna.
          </note>
          <note>
            Jag tror att exemplet Svedala, som är en grannkommun till Malmö,
            som Sten Andersson och jag kommer från, visar vad som händer om
            man tillsammans sätter sig ned och tecknar det här kontraktet.
            Då går det att bygga billigare.
          </note>
          <note>
            Sedan fick jag ytterligare en fråga från Sten Andersson, som
            gäller dem som blir vräkta på grund av störningar. Visst, det
            här är ett stort problem, men det stora problemet är att 90 %
            av dem som vräks i dag vräks på grund av att de har hyresskulder
            som vida underskrider den kostnad som finns för vräkningen.
          </note>
          <note>
            Ungefär 5 % av vräkningarna i dag sker på grund av störningar
            i boendet. Det här har jag inte berört i mitt anförande, men det
            kräver naturligtvis ytterligare tänkande. Men som sagt var: Den
            stora mängden vräkningar sker på grund av hyresskulder.
          </note>
          <note type="speaker">
            Anf. 110 STEN ANDERSSON (m):
          </note>
          <note>
            Fru talman! Jag tror ju inte att det har någon avgörande betydelse
            för våra boendekostnader om man ändrar namnet på en delegation
            från det ena till det andra.
          </note>
          <note>
            Jag vet att det finns ett bra exempel som man brukar framhäva
            just från Svedala utanför Malmö. Men det är ju fritt fram då för
            var och en. Om det här är så bra så att det är bra för både hyresgäster
            och byggare, ja, för alla; varför kan man då inte bygga på samma
            sätt i övriga Sverige? Har vi så dåliga entreprenörer i byggbranschen
            att de inte vill? De som bygger åt
          </note>
          <note>
            Svedala gör inte det för att förlora pengar, utan de får säkert
            in sina pengar och betalar löner som är avtalsenliga. Det här
            är kanske något som beror på att man speciellt i Svedala kunde
            sätta en så låg hyra.
          </note>
          <note>
            Sedan vet vi ju inte hur det går; vi har sett låga ingångshyror
            förut. Vi vet ju inte alltid hur det ser ut efter fem-tio år.
          </note>
          <note type="speaker">
            Anf. 111 STEN LUNDSTRÖM (v):
          </note>
          <note>
            Fru talman! Det är uppenbarligen så att Sten Andersson fullständigt
            missar poängen i det jag sade.
          </note>
          <note>
            Jag använde Svedala som ett exempel på vad som skulle hända om
            man införde en nationell boendekostnadsdelegation. Det är inte
            byggkostnaderna i sig som har drivit upp priserna enskilt. Det
            finns en hel rad andra faktorer: kommunal markpolitik, anslutningsavgifter
            osv. Genom att sätta sig ned i en boendekostnadsdelegation skulle
            man lyfta blicken från bara byggkostnaderna och se över samtliga
            kostnader, och på det viset kunna pressa priserna. Exemplet
          </note>
          <note>
            Svedala visar att när man gör på det här viset i en enskild kommun
            så når man resultat. Vi menar att om man från statens sida inrättade
            en motsvarande organisation skulle man kunna visa exempel på hur
            man kan arbeta för att få ned byggkostnaderna och därmed också
            boendekostnaderna.
          </note>
          <note>
            Tyvärr begränsar man sig. Moderaterna har aldrig stött det här
            förslaget. Moderaternas lösning har alltid varit att bygga så
            länge det finns efterfrågan, och sedan får de som har råd efterfråga.
          </note>
          <note type="speaker">
            Anf. 112 STEN ANDERSSON (m):
          </note>
          <note>
            Fru talman! Om man ser på hyresnivån i Sverige och jämför den
            med andra länders så är man faktiskt som moderat lite glad för
            att man inte har varit med i alla de tidigare bokstavskombinationer
            - och de kommande - som Sten Lundström här står och pratar om
            som är så saliggörande.
          </note>
          <note>
            Jag tror faktiskt att det är den fria marknaden som på sikt är
            det enda som kan pressa boendekostnaderna, plus, som jag hoppas,
            att stat och kommun inte tar ut så mycket skatter och avgifter.
          </note>
          <note type="speaker">
            Anf. 113 HELENA HILLAR ROSEN-QVIST (mp):
          </note>
          <note>
            Fru talman! Jag skulle egentligen inte vilja förlänga den här
            debatten så mycket eftersom det verkar som om folk kommer och
            vill votera snart här. Men jag kan inte låta bli att uppröras
            av de senaste anförandena.
          </note>
          <note>
            Sten Andersson hänvisade till huvudanförandet om Moderaternas
            bostadspolitik där vi hörde att gamla inte ska kunna bo kvar i
            sina stora, billiga lägenheter enligt moderat politik.
          </note>
          <note>
            Sten Andersson säger också att hyresrättens tid är förbi. Jag
            trodde att vi hade gått ihop tidigare och förespråkat mångfald
            i boendet. En av de viktigaste boendeformerna är Sten Andersson
            nu beredd att sudda ut från Sveriges karta.
          </note>
          <note>
            Jag undrar om Moderaternas väljare känner till
          </note>
          <note>
            Moderaternas bostadspolitik. Känner Moderaternas borgerliga samarbetspartner
            till denna bostadspolitik?
          </note>
          <note>
            Vet kristdemokrater, centerpartister och folkpartister vad de
            har gett sig in på i olika kommuner när de samarbetar med er moderater?
          </note>
          <note type="speaker">
            Anf. 114 STEN ANDERSSON (m):
          </note>
          <note>
            Fru talman! Huruvida andra partier känner till vår politik bör
            man fråga dem och inte mig om. Det var en personlig syn jag gav.
            Baserat på kostnadsutvecklingen kommer inte politikerna utan de
            boende att i högre grad efterfråga lägenheter eller villor där
            de själva är ägare. Vi har haft en sådan utveckling under många
            år i Sverige.
          </note>
          <note>
            Att vi har haft hyresrätter i så stor omfattning jämfört med
            andra länder beror på att vi har haft en rätt så stark statlig
            subvention som har kunnat pressa ned hyrorna. Den tiden är förbi.
            I dag ser vi kraftiga hyreshöjningar. Som jag sade tidigare har
            stat och kommun varit duktiga på att belägga med avgifter och
            öka skatter på ett sätt som bara kan tas ut av de boende.
          </note>
          <note>
            Den service som jag personligen har som hyresgäst kostar pengar.
            Jag menar att det hade varit orättvist om andra skulle betala
            den service som jag har på
          </note>
          <note>
            Censorsgatan i Malmö. Den får jag själv stå för.
          </note>
          <note type="speaker">
            Anf. 115 HELENA HILLAR ROSEN-QVIST (mp):
          </note>
          <note>
            Fru talman! Nu inser väl både Sten Andersson och jag att vi kanske
            inte bara företräder oss själva när vi talar om bostadspolitik
            å våra partiers vägnar. Det måste väl ändå vara så att Sten Andersson
            har något gehör för sin politik även i sitt stora parti.
          </note>
          <note type="speaker">
            Anf. 116 STEN ANDERSSON (m):
          </note>
          <note>
            Fru talman! Jag sade tidigare att det var min personliga reflexion,
            men jag tror att många moderater instämmer. Om man ser på hur
            folk bor i dag i Sverige har människor frivilligt valt att bo
            i de boendeformer som i dag dominerar i Sverige. Det har de gjort
            trots att det ibland inte har varit riktigt fint att äga sin bostad.
            De har valt själva, familjen har valt själv, och kommit fram till
            att antingen bo i bostadsrätt eller i egethem. Det intresset ökar
            varje år. Det ser man bara på priserna.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 5 §.)
          </note>
          <note>
            Beslut
          </note>
          <note>
            BoU2 Naturresursfrågor och vattenrätt
          </note>
          <note>
            Mom. 1 (utökat älvskydd)
          </note>
          <note>
            1. utskottet
          </note>
          <note>
            2. res. 1 (kd, fp)
          </note>
          <note>
            Votering:
          </note>
          <note>
            242 för utskottet
          </note>
          <note>
            42 för res. 1
          </note>
          <note>
            65 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 72 m, 34 v, 15 c, 10 mp
          </note>
          <note>
            För res. 1: 31 kd, 11 fp
          </note>
          <note>
            Frånvarande: 20 s, 10 m, 9 v, 11 kd, 3 c, 6 fp, 6 mp
          </note>
          <note>
            Mom. 2 (älvskyddets omfattning)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            Votering:
          </note>
          <note>
            213 för utskottet
          </note>
          <note>
            72 för res. 2
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 34 v, 31 kd, 15 c, 11 fp, 11 mp
          </note>
          <note>
            För res. 2: 72 m
          </note>
          <note>
            Frånvarande: 20 s, 10 m, 9 v, 11 kd, 3 c, 6 fp, 5 mp
          </note>
          <note>
            Mom. 4 (lagstiftning angående vindkraft)
          </note>
          <note>
            1. utskottet
          </note>
          <note>
            2. res. 4 (c)
          </note>
          <note>
            3. res. 5 (mp)
          </note>
          <note>
            Förberedande votering:
          </note>
          <note>
            15 för res. 4
          </note>
          <note>
            12 för res. 5
          </note>
          <note>
            258 avstod
          </note>
          <note>
            64 frånvarande
          </note>
          <note>
            Kammaren biträdde res. 4.
          </note>
          <note>
            Huvudvotering:
          </note>
          <note>
            182 för utskottet
          </note>
          <note>
            26 för res. 4
          </note>
          <note>
            77 avstod
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 34 v, 30 kd, 11 fp
          </note>
          <note>
            För res. 4: 15 c, 11 mp
          </note>
          <note>
            Avstod: 4 s, 72 m, 1 kd
          </note>
          <note>
            Frånvarande: 20 s, 10 m, 9 v, 11 kd, 3 c, 6 fp, 5 mp
          </note>
          <note>
            Bengt-Ola Ryttar (s) anmälde att han avsett att rösta ja men
            markerats ha avstått från att rösta.
          </note>
          <note>
            Mom. 5 (inrättande av flera nationalstadsparker)
          </note>
          <note>
            1. utskottet
          </note>
          <note>
            2. res. 6 (c)
          </note>
          <note>
            Votering:
          </note>
          <note>
            268 för utskottet
          </note>
          <note>
            16 för res. 6
          </note>
          <note>
            1 avstod
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 71 m, 34 v, 31 kd, 10 fp, 11 mp
          </note>
          <note>
            För res. 6: 1 m, 15 c
          </note>
          <note>
            Avstod: 1 fp
          </note>
          <note>
            Frånvarande: 20 s, 10 m, 9 v, 11 kd, 3 c, 6 fp, 5 mp
          </note>
          <note>
            Mom. 8 (undantagen från det kommunala vetot)
          </note>
          <note>
            1. utskottet
          </note>
          <note>
            2. res. 9 (c, mp)
          </note>
          <note>
            Votering:
          </note>
          <note>
            259 för utskottet
          </note>
          <note>
            26 för res. 9
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 72 m, 34 v, 31 kd, 11 fp
          </note>
          <note>
            För res. 9: 15 c, 11 mp
          </note>
          <note>
            Frånvarande: 20 s, 10 m, 9 v, 11 kd, 3 c, 6 fp, 5 mp
          </note>
          <note>
            Mom. 13 (vattendomar med villkor om utsättning av laxyngel)
          </note>
          <note>
            1. utskottet
          </note>
          <note>
            2. res. 10 (mp)
          </note>
          <note>
            Votering:
          </note>
          <note>
            216 för utskottet
          </note>
          <note>
            68 för res. 10
          </note>
          <note>
            1 avstod
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 72 m, 8 v, 1 kd, 14 c, 10 fp
          </note>
          <note>
            För res. 10: 26 v, 30 kd, 1 fp, 11 mp
          </note>
          <note>
            Avstod: 1 c
          </note>
          <note>
            Frånvarande: 20 s, 10 m, 9 v, 11 kd, 3 c, 6 fp, 5 mp
          </note>
          <note>
            Peter Pedersen (v) anmälde att han avsett att rösta nej men markerats
            ha röstat ja.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            BoU3 Hyresrätt och bostadsrätt m.m.
          </note>
          <note>
            Mom. 1 (bruksvärdessystemet)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (kd, c, fp)
          </note>
          <note>
            Förberedande votering:
          </note>
          <note>
            72 för res. 1
          </note>
          <note>
            57 för res. 2
          </note>
          <note>
            155 avstod
          </note>
          <note>
            65 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            156 för utskottet
          </note>
          <note>
            72 för res. 1
          </note>
          <note>
            57 avstod
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 34 v, 11 mp
          </note>
          <note>
            För res. 1: 72 m
          </note>
          <note>
            Avstod: 31 kd, 15 c, 11 fp
          </note>
          <note>
            Frånvarande: 20 s, 10 m, 9 v, 11 kd, 3 c, 6 fp, 5 mp
          </note>
          <note>
            Mom. 3 (dröjsmål med hyresbetalningen)
          </note>
          <note>
            1. utskottet
          </note>
          <note>
            2. res. 3 (v)
          </note>
          <note>
            Votering:
          </note>
          <note>
            251 för utskottet
          </note>
          <note>
            34 för res. 3
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 72 m, 31 kd, 15 c, 11 fp, 11 mp
          </note>
          <note>
            För res. 3: 34 v
          </note>
          <note>
            Frånvarande: 20 s, 10 m, 9 v, 11 kd, 3 c, 6 fp, 5 mp
          </note>
          <note>
            Mom. 10 (självförvaltning)
          </note>
          <note>
            1. utskottet
          </note>
          <note>
            2. res. 10 (kd, c, fp)
          </note>
          <note>
            Votering:
          </note>
          <note>
            228 för utskottet
          </note>
          <note>
            57 för res. 10
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 72 m, 34 v, 11 mp
          </note>
          <note>
            För res. 10: 31 kd, 15 c, 11 fp
          </note>
          <note>
            Frånvarande: 20 s, 10 m, 9 v, 11 kd, 3 c, 6 fp, 5 mp
          </note>
          <note>
            Mom. 21 (bostadsanvisning)
          </note>
          <note>
            1. utskottet
          </note>
          <note>
            2. res. 19 (v)
          </note>
          <note>
            Votering:
          </note>
          <note>
            250 för utskottet
          </note>
          <note>
            34 för res. 19
          </note>
          <note>
            65 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 72 m, 31 kd, 15 c, 10 fp, 11 mp
          </note>
          <note>
            För res. 19: 34 v
          </note>
          <note>
            Frånvarande: 20 s, 10 m, 9 v, 11 kd, 3 c, 7 fp, 5 mp
          </note>
          <note>
            Mom. 22 (rätten att hyra en lägenhet)
          </note>
          <note>
            1. utskottet
          </note>
          <note>
            2. res. 20 (v)
          </note>
          <note>
            Votering:
          </note>
          <note>
            250 för utskottet
          </note>
          <note>
            35 för res. 20
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 72 m, 30 kd, 15 c, 11 fp, 11 mp
          </note>
          <note>
            För res. 20: 34 v, 1 kd
          </note>
          <note>
            Frånvarande: 20 s, 10 m, 9 v, 11 kd, 3 c, 6 fp, 5 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            6 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 26 januari
          </note>
          <note>
            1999/2000:198 av Yvonne Andersson (kd) till statsrådet Ingegerd
            Wärnersson
          </note>
          <note>
            Värdegrunden och vuxenutbildningen
          </note>
          <note>
            1999/2000:199 av Yvonne Andersson (kd) till utbildningsminister
            Thomas Östros
          </note>
          <note>
            Lärarutbildning i teckenspråk
          </note>
          <note>
            1999/2000:200 av Rosita Runegrund (kd) till statsrådet Ingegerd
            Wärnersson
          </note>
          <note>
            Gymnasieskolan
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 1 februari.
          </note>
          <note>
            7 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 26 januari
          </note>
          <note>
            1999/2000:426 av Anders Sjölund (m) till finansminister Bosse
            Ringholm
          </note>
          <note>
            Beskattningen av livförsäkringsbolag
          </note>
          <note>
            1999/2000:442 av Ingrid Näslund (kd) till statsrådet
          </note>
          <note>
            Ulrica Messing
          </note>
          <note>
            Asyl för ryska judar
          </note>
          <note>
            1999/2000:449 av Rolf Gunnarsson (m) till finansminister Bosse
            Ringholm
          </note>
          <note>
            Höjd pension
          </note>
          <note>
            1999/2000:450 av Harald Nordlund (fp) till näringsminister Björn
            Rosengren
          </note>
          <note>
            Europaväg 4 förbi Uppsala
          </note>
          <note>
            1999/2000:451 av Karin Pilsäter (fp) till näringsminister Björn
            Rosengren
          </note>
          <note>
            Flygplats på Södertörn
          </note>
          <note>
            1999/2000:453 av Rolf Gunnarsson (m) till försvarsminister Björn
            von Sydow
          </note>
          <note>
            Överlåtelse av bandvagnar
          </note>
          <note>
            1999/2000:456 av Ola Karlsson (m) till statsrådet
          </note>
          <note>
            Mona Sahlin
          </note>
          <note>
            Ökad konkurrens
          </note>
          <note>
            1999/2000:457 av Owe Hellberg (v) till näringsminister Björn
            Rosengren
          </note>
          <note>
            AMS-medel 2001
          </note>
          <note>
            1999/2000:459 av Carina Hägg (s) till statsrådet
          </note>
          <note>
            Maj-Inger Klingvall
          </note>
          <note>
            Burundi
          </note>
          <note>
            1999/2000:460 av Carina Hägg (s) till statsrådet
          </note>
          <note>
            Maj-Inger Klingvall
          </note>
          <note>
            Burmesiska flyktingar
          </note>
          <note>
            1999/2000:461 av Per-Olof Svensson (s) till justitieminister
            Laila Freivalds
          </note>
          <note>
            Polisresurser i gles- och landsbygden
          </note>
          <note>
            1999/2000:462 av Per-Olof Svensson (s) till näringsminister Björn
            Rosengren
          </note>
          <note>
            Norrlands vägar
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 1 februari.
          </note>
          <note>
            8 § Kammaren åtskildes kl. 13.27.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 4 § anf. 60 (delvis) och av tredje vice talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
