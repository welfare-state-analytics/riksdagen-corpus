<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--12</head>
          <docDate when="1999-10-13">1999-10-13</docDate>
        </div>
      </front>
      <body>
        <div>
          <note>
            19.00 - 22.21
          </note>
          <note>
            Det justerade protokollet beräknas utkomma om 3 veckor
          </note>
          <note>
            Protokoll
          </note>
          <note>
            1999/2000:12
          </note>
          <note>
            --------------------------------------------------------------------------------
          </note>
          <note>
            1 § Val av två riksdagens ombudsmän
          </note>
          <note>
            Företogs omval av chefsjustitieombudsmannen och val av ny justitieombudsman.
          </note>
          <note type="speaker">
            Anf. 1 PER UNCKEL (m):
          </note>
          <note>
            Fru talman! Justitieombudsmannen är en del av den svenska demokratiska
            rättsstaten. Han verkar till försvar för den rättrådiga förvaltningen
            och till skydd för enskilda människors rätt.
          </note>
          <note>
            Justitieombudsmannen har funnits i den svenska regeringsformen
            sedan 1809. Han behövdes då, och han behövs alltjämt.
          </note>
          <note>
            Den svenske justitieombudsmannen har blivit ett föredöme för
            liknande institutioner världen över.
          </note>
          <note>
            Den svenske justitieombudsmannen är numera inte en utan fyra,
            och dessutom inte heller nödvändigtvis man. Hans främsta medel
            är inte de starka juridiska maktbefogenheterna utan skarpsinnet
            i hans iakttagelser och tyngden i hans argument.
          </note>
          <note>
            Därför, fru talman, är det en grannlaga uppgift för riksdagen
            när man har att utse sina justitieombudsmän.
          </note>
          <note>
            Konstitutionsutskottet föreslår till ny justitieombudsman efter
            Rune Lavin hovrättslagmannen Nils-
          </note>
          <note>
            Olof Berggren från Göteborg. Det är vår övertygelse att han väl
            kommer att tjäna land och folk i detta ämbete.
          </note>
          <note>
            Vi föreslår samtidigt att riksdagen omväljer chefsjustitieombudsmannen
            Claes Eklundh för en ny fyraårsperiod.
          </note>
          <note>
            Konstitutionsutskottet hade enhälligt föreslagit att
          </note>
          <note>
            Claes Eklundh omvaldes till chefsjustitieombudsman.
          </note>
          <note>
            Valet skulle avse tiden från valet till dess nytt val genomförts
            under fjärde året därefter.
          </note>
          <note>
            Kammaren biföll konstitutionsutskottets förslag och utsåg därmed
            - för tiden från valet till dess nytt val genomförts under fjärde
            året därefter - till
          </note>
          <note>
            chefsjustitieombudsman
          </note>
          <note>
            Claes Eklundh
          </note>
          <note>
            Konstitutionsutskottet hade enhälligt föreslagit att hovrättslagmannen
            Nils-Olof Berggren skulle väljas till justitieombudsman. Valet
            skulle avse tiden fr.o.m.
          </note>
          <note>
            den 1 december 1999 till dess nytt val genomförts under fjärde
            året därefter.
          </note>
          <note>
            Kammaren biföll konstitutionsutskottets förslag och utsåg därmed
            - för tiden fr.o.m. den 1 december
          </note>
          <note>
            1999 till dess nytt val genomförts under fjärde året därefter
            - till
          </note>
          <note>
            justitieombudsman
          </note>
          <note>
            Nils-Olof Berggren
          </note>
          <note>
            2 § Partiledardebatt
          </note>
          <note type="speaker">
            Anf. 2 BO LUNDGREN (m):
          </note>
          <note>
            Fru talman! "Bryt upp, bryt upp! Den nya dagen gryr. Oändligt
            är vårt stora äventyr."
          </note>
          <note>
            Dessa rader skrevs av Karin Boye för drygt 70 år sedan. De präglas
            av nyfikenhet, frihetslängtan och utvecklingsoptimism och passar
            väl för att inleda
          </note>
          <note>
            1900-talets sista partiledardebatt. Den borde handla om uppbrott
            från ett samhälle där skaparkraft och företagsamhet hålls tillbaka,
            där maktlöshet och social desperation sprider sig och där den
            allomfattande politiken inte förmår fullfölja de grundläggande
            gemensamma åtagandena.
          </note>
          <note>
            Det sekel som vi snart lämnar blev mer än något annat ett politikens
            århundrade. För miljoner människor kom politikens makt och anspråk
            att betyda förtryck och ofrihet. Den enskilda människan och hennes
            värdighet sattes på undantag av totalitära ideal som saknade respekt
            för människan både som individ och som medborgare. När demokrati
            och marknadsekonomi nu etableras i land efter land är det ett
            långt bättre arv från detta århundrade än vad någon för bara ett
            drygt decennium sedan hade kunnat drömma om.
          </note>
          <note>
            I vårt land tvingades friheten och demokratin aldrig att ge vika
            för de totalitära idéerna som i så många andra länder. Men Sverige
            kom mer än andra länder att präglas av politikens anspråk på att
            styra och lägga till rätta. Den otrygghet som ligger i att vara
            beroende av politiska lösningar och den nyfattigdom som följer
            av att inte kunna försörja sig på sin egen arbetsinkomst kom att
            omfatta alltfler. När Karin Boye skrev sin dikt var strävan att
            frigöra de människor som fjättrades av beroendet till den tidens
            överhet. Nu är det politikens patroner som fjättrar medborgarna.
          </note>
          <note>
            I denna debatt kommer Göran Persson säkert att förkunna att vi
            lever i den bästa av världar, att ekonomin går bra och att i stort
            sett alla problem är lösta.
          </note>
          <note>
            Men hundratusentals människor står utan arbete.
          </note>
          <note>
            Hundratusentals människor behöver socialbidrag.
          </note>
          <note>
            Och vad händer när konjunkturen viker och konsumtionen inte längre
            drar ekonomin med expressfart?
          </note>
          <note>
            Var finns den stabila grunden för långsiktigt hög tillväxt, nya
            företag och nya jobb?
          </note>
          <note>
            Regeringsförklaringen och budgetpropositionen ger bilden av en
            regering som gläds åt den politiska makten men som står vilsen
            inför det långsiktiga vägvalet och saknar förmåga att genomföra
            det kortsiktigt nödvändiga.
          </note>
          <note>
            När företagen flyttar och nyföretagandet står och stampar har
            tillväxtministrarna abdikerat. Efter middagssamtal och hurtfriska
            uttalanden har det inte ens blivit en tumme. Trots att hälften
            av eleverna på gymnasieskolans teoretiska linjer är beredda att
            flytta utomlands åtminstone några år och en fjärdedel kan tänka
            sig att flytta för gott händer ingenting.
          </note>
          <note>
            Fru talman! Sverige står på tröskeln till det nya seklet inför
            tre stora och avgörande politiska utmaningar.
          </note>
          <note>
            Den första är skapa de bästa förutsättningar för den kreativitet
            och den företagsamhet som kan ge långsiktigt stabil tillväxt.
            Det kräver en arbetsmarknad med moderna regler och normer, det
            kräver en skola med ambition och förmåga att ge kunskaper i världsklass,
            det kräver att det är lönt att utbilda sig och det kräver slopad
            överbeskattning av företagande och investeringar.
          </note>
          <note>
            Den andra utmaningen är att skapa trygghet i den framtid som
            kommer att präglas av allt snabbare och i grunden positiva förändringar.
            Grundläggande är den personliga trygghet som ligger i att kunna
            leva på sin lön och sätta av för oförutsedda händelser. Det gemensamma
            ansvaret för att finansiera en bra sjukvård för alla och en äldreomsorg
            med kvalitet och värdighet är lika viktigt.
          </note>
          <note>
            Förtroendet för det allmännas förmåga att sköta sina mest grundläggande
            uppgifter måste också återupprättas. Varje statsbildning syftar
            till att skydda sina invånare mot yttre och inre våld. En stat
            som inte på ett tillfredsställande sätt klarar att upprätthålla
            ett väl fungerande rättsväsende och en försvars- och polismakt
            som inger förtroende kommer att förlora legitimitet, inte bara
            på dessa utan också på andra områden.
          </note>
          <note>
            Den tredje utmaningen är att bygga ett Sverige för alla. Ska
            det lyckas duger inte stora politiska projekt.
          </note>
          <note>
            Då duger bara en politik som utgår från varje människas egna
            förutsättningar och vars inriktning är att ge verktygen för att
            hon av egen kraft ska bli delaktig och få makt över sin vardag.
          </note>
          <note>
            Möjligheten att möta dessa tre utmaningar avgörs av om politiken
            tar sin utgångspunkt i individen eller i kollektivet. Här finns
            en klar, tydlig och avgörande skillnad mellan socialdemokrater
            och moderater. Den finns också mellan regeringen och dess stödpartier
            å ena sidan och riksdagens borgerliga partier å den andra.
          </note>
          <note>
            När socialdemokraterna säger att det går bra för
          </note>
          <note>
            Sverige, säger vi moderater att det visst går bra för
          </note>
          <note>
            Sverige men att det går dåligt för alldeles för många svenskar
            och bra för alldeles för få.
          </note>
          <note>
            När socialdemokraterna talar om företagande menar de företaget
            och maskinerna. När vi moderater talar om företagande menar vi
            företagarens idéer och skaparkraft.
          </note>
          <note>
            När socialdemokraterna talar om skolan tänker de på kommuner
            och skolstyrelser. När vi moderater talar om skolan menar vi elevernas
            rätt att välja och att få goda kunskaper.
          </note>
          <note>
            I går diskuterade kammaren i en interpellationsdebatt framtiden
            för de två statliga skolorna Ekeskolan och Hällsboskolan. Där
            fanns den för eleverna som är beroende av sin skola så förödande
            frontlinjen mellan å ena sidan borgerliga partier, som inser att
            också gravt funktionshindrade barn ska ha rätt till en bra utbildning
            och rätt att kunna välja på ett sätt som gör att deras framtid
            också kan bli ljus, och å andra sidan Socialdemokraterna som driver
            nedläggningskravet, som ser det uppifrån och som inte tänker på
            den enskilde individen. Det gör sannolikt också
          </note>
          <note>
            Vänsterpartiet och Miljöpartiet. Skiljelinjen är klar:
          </note>
          <note>
            Individen eller kollektivet, politiken eller valfriheten.
          </note>
          <note>
            Denna grundläggande skillnad i perspektiv får genomgripande konsekvenser
            för hur politiken formas.
          </note>
          <note>
            Oavsett hur skickliga konsulter Socialdemokraterna köper på den
            fria marknaden, kommer de aldrig ifrån att deras politik sätter
            systemen framför människan.
          </note>
          <note>
            Det får långtgående konsekvenser för synen på ekonomins funktionssätt
            och tillväxtens drivkraft. I
          </note>
          <note>
            Socialdemokraternas värld är en låg bolagsskatt detsamma som
            ett bra företagsklimat. Företagaren och entreprenören kan man
            dubbelbeskatta. Men utan företagare blir det inga företag. Det
            är de människor som driver dagens företag och som funderar på
            att starta morgondagens som avgör om de nya jobben ska växa fram.
          </note>
          <note>
            Sveriges företagandeklimat är inte bra. Men det kan bli bra.
            Med en borgerlig politik kan Sverige åter bli ett land där kreativitet
            och företagsamhet inte bara är honnörsord utan också präglar arbetet
            i Regeringskansliet.
          </note>
          <note>
            Det är ju nu, i den goda konjunkturen, som grunden ska läggas
            för framtidens tillväxt och framtidens jobb. Det är nu de ekonomiska
            reformer borde genomföras som det råder så stor enighet om utanför
            denna kammare. Och det är nu besluten borde tas om en skola för
            kunskap med kunniga och engagerade lärare.
          </note>
          <note>
            Det gäller företagandet i dess vidaste bemärkelse, att Sverige
            ska vara ett land där företagen stannar, växer och utvecklas,
            att fler och nya företag ska kunna lägga en större och starkare
            grund för välstånd och trygghet, för någon annan grund finns inte.
          </note>
          <note>
            Men det gäller mycket mer: att varje barn som sliter med alfabetet
            ska veta att här finns en framtid, att tonåringen som jobbar hårt
            sista året i gymnasiet ska känna att hon inte behöver flytta utomlands
            för att skapa sig en framtid - inte för att vi alltid ska stanna
            eller för att vi aldrig ska flytta, utan för att vi ska veta att
            det finns en morgondag här för oss alla.
          </note>
          <note>
            Ekonomiskt välstånd förutsätter marknadsekonomi, som tillsammans
            med demokrati ger förutsättningarna för ett civiliserat samhälle,
            rösträtt och tolerans mot oliktänkande, möjligheten att få utdelning
            på investeringar så att nya jobb kan skapas, friheten att pröva
            nya vägar, rätten att ta risker, rätten att misslyckas och rätten
            att lyckas.
          </note>
          <note>
            Demokrati och marknadsekonomi, fri handel och fri rörlighet är
            också det bästa sättet att säkra freden.
          </note>
          <note>
            Den ekonomiska samverkan som är grunden för den
          </note>
          <note>
            Europeiska unionen har fört Europa närmare en beständig fred
            än någonsin. Sverige måste nu delta aktivt i utformningen av unionens
            framtid. Inför ordförandeskapet om drygt ett år är det nödvändigt
            att vi tar vårt fulla ansvar.
          </note>
          <note>
            För oss moderater är det självklart att Sverige ska delta fullt
            ut i valutasamarbetet. Inom en inre gemensam marknad bör det finnas
            en gemensam valuta. Det underlättar handel och annat internationellt
            utbyte.
          </note>
          <note>
            Det ökar konkurrensen och pressar priserna.
          </note>
          <note>
            Fru talman! Det är hög tid att föra den politiska diskussionen
            med nya begrepp och utifrån den enskilde medborgarens perspektiv.
            Principer, värden och idéer måste i högre grad prägla debatten
            och ersätta dagens statiska sifferexercis.
          </note>
          <note>
            Det är dags att bryta upp från det samhälle där politiken varit
            viktigare än människorna, där företagandet har satts på undantag,
            där avundsjukan varit ett politiskt vapen, där framstegen hotats
            av teknikfientlighet, där de flesta varit beroende av de politiska
            lösningarna medan de välbärgade kunnat slippa köer och kunnat
            välja fritt.
          </note>
          <note>
            Låt oss i stället skapa ett möjligheternas Sverige -
          </note>
          <note>
            ett Sverige som i Europa och i världen kompromisslöst står för
            samma idéer och ideal som ska prägla vår egen nation, där frihet
            och öppenhet är ett uttryck för en respekt och tolerans som alla
            civiliserade samhällen präglas av, där alla kan välja skola och
            sjukvård, där skaparkraften och företagsamheten blommar, där ingen
            lämnas utanför och där var och en kan känna verklig trygghet genom
            egen försörjning och egna, fria val. Då behövs den förnyelsens
            politik som vi moderater presenterat under de senaste veckorna.
          </note>
          <note>
            (Applåder)
          </note>
          <note>
            Anf. 3 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Jag ska börja med att hälsa Bo Lundgren välkommen
            i partiledarkretsen och uttrycka förhoppningen att vi får en närvarande
            moderatledare som kan vara med och driva svensk debatt. Jag ser
            fram emot det.
          </note>
          <note>
            Jag har bara en enkel fråga.
          </note>
          <note>
            Jag hörde i Bo Lundgrens anförande inte uttrycket systemskifte.
            Jag tror att det är första gången som vi har lyssnat till en moderatledare
            i denna kammare under 90-talet då uttrycket inte har använts.
            Det är bra om det är en politisk omorientering. Dock upplever
            ju vi det som ett systemskifte det som sker i Stockholm, där man
            säljer ut sjukhusen och låter marknadssamhället kliva in, där
            penningvärdet blir viktigare än människovärdet.
          </note>
          <note>
            Jag har några mycket enkla frågor till Bo Lundgren: Är det som
            händer i Stockholm en bra politik?
          </note>
          <note>
            Tycker Bo Lundgren att det skulle vara en modell för hela Sverige?
            Är det ett sådant systemskifte vi kan se framför oss?
          </note>
          <note type="speaker">
            Anf. 4 BO LUNDGREN (m) replik:
          </note>
          <note>
            Fru talman! Tack för välkomsthälsningen, Göran
          </note>
          <note>
            Persson.
          </note>
          <note>
            Jag tror att det är väldigt bra med partiledare som är närvarande
            i den politiska debatten, och jag tror att det är mycket bra med
            partiledare som tar sitt internationella ansvar och bidrar till
            fred, att människor överlever, att människor inte lemlästas. Det
            finns behov av alla former av politiker, Göran Persson.
          </note>
          <note>
            Vad man ägnar sig åt i Stockholm nu är att man, efter en period
            när man inte kunde fullfölja de åtaganden som egentligen låg på
            kommunen, försöker bygga en för hela länet bra sjukvård där man
            utnyttjar de resurser som finns. Jag tycker att det är en alldeles
            utmärkt och bra ambition att ta till vara de initiativ, den kompetens
            och den vilja som finns hos personal att arbeta både inom och
            utom landstinget och inom och utom kommunen. Den förändringen
            ska naturligtvis fortsätta för att människorna ska få det bättre.
          </note>
          <note>
            Men, Göran Persson, låt mig fråga en sak apropå systemskifte.
            Hur kommer det sig att Göran Persson bygger och försvarar en ordning
            där vanliga människor är de som hänvisas till de politiska lösningarna,
            som vi alla vet inte alltid fungerar, medan de som är välbärgade
            och har det bra alltid kan välja och gå förbi köer?
          </note>
          <note>
            (Applåder)
          </note>
          <note>
            Anf. 5 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Det är just här striden står, om hur vi ska fördela
            de resurser som ska användas för vårt gemensamma bästa. Antingen
            styr marknaden, och då är det plånboken som avgör, eller också
            styr behovet, och då tar vi ansvar för det gemensamt. Där går
            en klar skiljelinje i svensk politik.
          </note>
          <note>
            Min fråga till Bo Lundgren har ju en allvarlig bakgrund. I det
            ögonblick som vi säljer ut sjukhusen, som moderaterna gör i Stockholm
            med kristdemokraternas stöd, så för vi in ett vinstintresse i
            sjukvården. S:t Görans Sjukhus ska ju Gud bevars till börsen så
            småningom. Därmed blir det ju genast en bedömning av vad som är
            lönsamt. Det ska aldrig vara så att den som behöver vård behöver
            utsättas för en bedömning om han eller hon är lönsam. Där ligger
            kärnpunkten i denna ideologiska debatt. Jag kan konstatera att
            Bo Lundgren uppenbarligen tycker att detta är en bra politik och
            att han vill fortsätta med utförsäljningen av sjukhus över landet.
            Vi kommer att motsätta oss det. Vi kommer att söka möjligheterna
            att hävda en lagstiftning mot detta.
          </note>
          <note>
            (Applåder)
          </note>
          <note type="speaker">
            Anf. 6 BO LUNDGREN (m) replik:
          </note>
          <note>
            Fru talman! I dag läser man i tidningarna att den gamle socialiseringsivraren
            Bosse Ringholm nu inte vill sälja Nordbanken, symbolen för 80-talets
            misslyckade politik, det statliga ägandet. Samtidigt hör vi statsministern
            nästan föraktfullt tala om begreppet vinst. Var finns den där
            känslan för företagande och företagsamhet? Lön och vinst, ersättning
            för arbete, är något i grunden positivt som har drivit detta samhälle
            framåt. Att utnyttja olika driftsformer, att låta personalen ha
            olika arbetsgivare så att den mår bättre, trivs bättre och ger
            en bättre vård, det är det som borgerliga partier ägnar sig åt.
            Det som ni socialdemokrater ägnar er åt är faktiskt att inte låta
            behovet styra. Ni vill låta politikerna styra, och det är därför
            som det har gått snett, och det är därför som vi har vårdköer
            och problem för de enskilda människorna.
          </note>
          <note>
            (Applåder)
          </note>
          <note type="speaker">
            Anf. 7 GUDRUN SCHYMAN (v) replik:
          </note>
          <note>
            Fru talman! Också jag vill hälsa Bo Lundgren välkommen i partiledarkretsen.
            Jag tyckte att Bo
          </note>
          <note>
            Lundgrens ansats var väldigt bra på temat att det gäller att
            bryta upp, att vi ska tänka om och tänka nytt. Jag tror att det
            behövs. Men jag tycker också att det vore bra om vi höjde blicken
            och tittade på den ekonomiska politik som vi ju använder som verktyg
            för att försöka öppna för en framtid som förhoppningsvis blir
            mer gynnsam än den som har varit. Hur ser den ekonomiska politiken
            ut i Sverige och i vår omvärld, den ekonomiska politik som ändå
            dominerar? På vilket sätt kan den bygga väg för att vi kommer
            till rätta med de stora orättvisor som finns?
          </note>
          <note>
            Jag håller med Bo Lundgren om att vi ska se verkligheten. Och
            verkligheten säger ju oss att både i
          </note>
          <note>
            Sverige och i vår omvärld har vi en ekonomisk utveckling där
            det går bra för en del, men där stora grupper faktiskt kommer
            på efterkälken, där stora grupper marginaliseras. Vi har i Sverige
            och i vår omvärld den situationen att klyftan mellan dem som har
            och dem som inte har ökar. Stora grupper kommer aldrig in i de
            sociala systemen utan lämnas utanför. Vi har ungdomar, vi har
            kvinnor, och vi har människor som kommer från andra länder. Det
            finns en brutalisering i samhället som tar sig uttryck i våld
            i olika former. Detta är ju en utveckling som pågår, och detta
            är en utveckling som skrämmer många. Och det finns ett ifrågasättande
            av den traditionella ekonomiska politiken, som ju till stora delar
            framförs just av Moderaterna och andra borgerliga partier, nämligen
            att avregleringar och privatiseringar ska vara lösningen och skattesänkningar
            som en följd av detta.
          </note>
          <note>
            Jag tyckte att det var intressant att titta på en opinionsundersökning
            som fanns i Finanstidningen för ett par veckor sedan. Demoskop
            hade frågat 1 000
          </note>
          <note>
            svenskar hur man skulle fördela de överskott som man nu förväntas
            få i den svenska statsbudgeten. Då visar det sig att 66 % tyckte
            att de pengarna skulle gå till vård, skola och omsorg, 12 % ville
            ha sänkta skatter, och 18 % ville amortera mer på statsskulden.
          </note>
          <note>
            Detta är alltså ett uttryck för en uppfattning som finns i väldigt
            breda lager i Sverige, att vi ska ta ett gemensamt ansvar för
            tryggheten och välfärden, att vi gemensamt ska finansiera och
            organisera den välfärd som vi ju vill ska omfatta alla. Detta
            står ju i bjärt kontrast till den ekonomiska politik som moderaterna
            för fram också i de budgetar som de har lagt fram under de senaste
            veckorna med kraftiga sänkningar av skatter och inom välfärdssystemen.
          </note>
          <note>
            Jag skulle därför vilja höra Bo Lundgren kommentera detta.
          </note>
          <note>
            (Applåder)
          </note>
          <note type="speaker">
            Anf. 8 BO LUNDGREN (m) replik:
          </note>
          <note>
            Fru talman! Den ekonomiska politik som vi moderater och de andra
            borgerliga partierna i riksdagen står för innebär högre tillväxt,
            större förutsättningar för välståndsökning, att man genom olika
            åtgärder släpper loss företagsamhet och skaparkraft. Det innebär
            att vi får en ökad personlig trygghet genom att fler kan försörja
            sig på sin egen arbetsinkomst, och det innebär att vi koncentrerar
            oss på att finansiera de gemensamma uppgifter som är viktiga men
            också att utnyttja det som behövs i form av resurser så bra som
            möjligt genom exempelvis fler arbetsgivare för dem som arbetar
            i vården, för patienternas skull, därför att bra och tillfredsställd
            personal ger bättre vård. Det är den politik som vi står för.
            Effekterna av den politik som Gudrun Schyman står för ser vi ju
            i köer och annat.
          </note>
          <note>
            Låt mig ställa en fråga som är lika viktig i detta perspektiv
            till Gudrun Schyman. Hur kommer Vänsterpartiet att ställa sig
            när det gäller Ekeskolan och
          </note>
          <note>
            Hällsboskolan? Kommer ni att låta de gravt funktionshindrade
            barnen ha kvar sin möjlighet till skolgång i dessa skolor?
          </note>
          <note>
            (Applåder)
          </note>
          <note type="speaker">
            Anf. 9 GUDRUN SCHYMAN (v) replik:
          </note>
          <note>
            Fru talman! Om det vore så att den politik som moderaterna förespråkar
            och som ju bedrivs i många länder verkligen ledde till allt detta
            goda som Bo
          </note>
          <note>
            Lundgren talar om - allt gott till alla genast. Det blir ökad
            tillväxt, minskad arbetslöshet, osv. Men det ser ju inte ut så
            Bo Lundgren, när vi ser oss omkring. Det ser ju faktiskt ut precis
            tvärtom, att vi har ökande klyftor mellan rik och fattig, att
            vi har ett ökande utanförskap där väldigt många människor inte
            omfattas av denna tillväxt. Ökad tillväxt är i sig inte någon
            garant för att denna tillväxt och dessa frukter fördelas på ett
            rättvis sätt eller fördelas på ett sådant sätt att det tar hänsyn
            till t.ex. miljön och andra mänskliga värden, till skillnaden
            mellan män och kvinnor, som jag ska återkomma till senare. Det
            finns ingen sådan automatik. Det finns inte heller en sådan automatik
            att om man etablerar McDonald s-kedjor i vartenda land, så blir
            det automatiskt demokrati och mänskliga rättigheter. Den automatik
            som Bo Lundgren talar om existerar inte, utan det måste också
            till politik för att styra en utveckling, en politik som grundar
            sig på vad människor som också finns utanför systemen i dag faktiskt
            vill ha.
          </note>
          <note>
            Det finns en väldigt stor majoritet i den svenska befolkningen
            som vill värna om ett trygghetssystem, ett välfärdssystem som
            bygger på ett gemensamt ansvar och där det känns naturligt att
            de som har mer också tillför mer än de som har mindre. Det finns
            en starkt rotad solidaritetskänsla i den svenska befolkningen.
            Och det visar sig bl.a. i denna opinionsundersökning som jag refererade
            till. Jag tror inte att vi ska bortse från det. Jag tror att vi
            måste ta till oss insikten om att solidaritetskänslan finns väl
            utvecklad. Den här diskussionen om ständiga skattesänkningar och
            privatiseringar rör sig, Bo Lundgren i en politisk elit som inte
            har särskilt mycket förankring i de samtal som förs vid köksborden.
          </note>
          <note>
            När det gäller Ekeskolan pågår ju diskussionen.
          </note>
          <note>
            Utbildningsutskottet har bordlagt ärendet. Och jag tror att vi
            kommer fram till ett bra beslut, framför allt ett beslut som innebär
            att de barn som i dag går i skolan också kommer att kunna gå kvar
            där.
          </note>
          <note>
            (Applåder)
          </note>
          <note type="speaker">
            Anf. 10 BO LUNDGREN (m) replik:
          </note>
          <note>
            Fru talman! Vi får väl se om Vänstern är beredd att stödja de
            borgerliga partierna. Jag hoppas det, för elevernas skull. Det
            vore bra. Men det är synd att det är den allmänna opinionen och
            debatten som ska tvinga fram det. Det visar var känslorna egentligen
            finns hos Gudrun Schyman.
          </note>
          <note>
            Sedan har hon alldeles rätt: Det är klart att det inte blir stor
            tillväxt och allting blir jättebra bara för att
          </note>
          <note>
            McDonald s etablerar i alla länder. Men i många länder där McDonald
            s inte fick etablera är det mycket bättre på sikt om McDonald
            s får etablera. Den ekonomiska politik som Gudrun Schyman står
            för innebär regleringar och stelheter. Den innebär att vi faktiskt
            hamnar i den situation vi har hamnat i - med hundratusentals arbetslösa,
            med resurser som inte räcker till och med system som inte kan
            ge den vård som behövs.
          </note>
          <note>
            Det var under den borgerliga regeringen som vårdköerna bantades
            bort genom vårdgarantin. Det är nu som Gudrun Schyman, Göran Persson
            och Lars
          </note>
          <note>
            Engqvist slåss med frenesi för att inget sjukhus ska få vara
            privat. Ingen människa som vill driva sjukhus ska få göra det
            om det inte är i den politiska sfären.
          </note>
          <note>
            Men det viktiga är ju vården. Det viktiga är mångfalden, valfriheten
            och rätten. Vi ska ha en bra och fungerande sjukförsäkring där
            den som inga inkomster har heller inget betalar och den som har
            stora inkomster betalar mycket. Man ska ha lika rätt till vård,
            men man ska ha rätten att välja utan köer.
          </note>
          <note>
            (Applåder)
          </note>
          <note type="speaker">
            Anf. 11 BIRGER SCHLAUG (mp) replik:
          </note>
          <note>
            Fru talman! Alla ni som lyssnar! Om man får tro det senaste replikskiftet
            handlar det antingen om kommunism eller om McDonald s-ekonomi,
            och det tycker jag vore jäkligt tråkigt båda två.
          </note>
          <note>
            När jag åkte tunnelbana till Tensta för drygt en vecka sedan
            - det var i samband med Ahleniusaffären och Bosse Ringholms presskonferens
            - stod det på tunnelbanedörren: Bosse Röd blir sossars död. Då
            tänkte jag: Hur ska det nu gå för Bosse Blå? Vi har ju två Bosse
            nu. Efter att ha hört hans första anförande som partiledare blir
            jag lite nyfiken - halvt förskräckt, men också nyfiken.
          </note>
          <note>
            Stora politiska projekt duger inte, säger han. Ett av de större
            politiska projekt som bedrivs i Sverige i dag bedrivs av moderaterna
            - i Stockholm, i och för sig. Där kan jag hålla med: Det duger
            inte. Men jag tror att det behövs stora politiska projekt. Det
            behövs ett stort, rejält politiskt projekt som ser till att vi
            kan få ett ekologiskt hållbart samhälle med ett nytt skattesystem
            som gynnar teknisk utveckling, energihushållning och energieffektivitet
            - en grön skatteväxling. Det är kanske det största politiska och
            mänskliga projekt vi någonsin har ställts inför: att bygga ett
            ekologiskt hållbart samhälle.
          </note>
          <note>
            Det kan vi göra inte genom att politiker går in och detaljstyr,
            Bo Lundgren, utan genom att lägga upp bra och justa ekonomiska
            spelregler och styrmedel som gör att det som är ekologiskt hållbart
            blir lönsamt. I
          </note>
          <note>
            dag är det tyvärr tvärtom: Det som inte är ekologiskt hållbart
            är ofta lönsamt kortsiktigt.
          </note>
          <note>
            Jag saknade fullständigt den internationella aspekten. Jag skulle
            vilja ställa en väldigt konkret fråga:
          </note>
          <note>
            Varför vill moderaterna sänka biståndet? Det är väl tillräckligt
            ynkligt som det är. Jag tycker att vi måste höja det. Varför vill
            moderaterna sänka biståndet?
          </note>
          <note type="speaker">
            Anf. 12 BO LUNDGREN (m) replik:
          </note>
          <note>
            Fru talman! Både i nationell och i internationell politik finns
            det två sätt att se på saker: kvalitet eller kvantitet. Erfarenheterna
            av det svenska biståndet i det förgångna har ju varit att det
            emellanåt faktiskt har lett till en sämre utveckling än annars.
            Vi tycker att det viktiga är att vi har ett kvalitativt bra bistånd,
            även om det är på en lägre nivå.
          </note>
          <note>
            (Applåder)
          </note>
          <note type="speaker">
            Anf. 13 BIRGER SCHLAUG (mp) replik:
          </note>
          <note>
            Fru talman! Alla TV-tittare och radiolyssnare! Jag tycker att
            det var ett intressant budskap - en applåd fick det också av Bo
            Lundgrens moderata partikolleger - att biståndet kan vara lågt.
            Visst ska kvaliteten vara hög - självklart. Men som världen ser
            ut tycker jag att det är ynkligt att i ett av de rikaste länderna
            i världen - för det är vi fortfarande - finns det ett parti som
            t.o.m. vill sänka biståndet. Jag tycker att det visar en brist
            på förståelse för hur världen ser ut.
          </note>
          <note>
            Bo Lundgren sade att det gäller att frigöra människor. Sedan
            sade han att det går bra för Sverige men det går dåligt för många
            svenskar. Här kommer återigen den här ryggradsreflexen från en
            moderat och kanske från Bo Lundgren. Det är inte bara det att
            det går dåligt för många svenskar; det går dåligt för många som
            bor i Sverige. Väldigt dåligt går det för väldigt många invandrare.
            Vi kan inte längre tala om att det bara handlar om svenskar, utan
            det handlar om alla som bor i Sverige. Det vore skönt att få en
            partiledare från Moderaterna som tar det greppet, som inte bara
            talar om oss som är födda här utan om alla som bor här, oavsett
            om man är svensk, kurd eller något annat.
          </note>
          <note>
            Vi behöver världens bästa skola, lyder ett moderat slagord. Ja,
            det borde vi egentligen ha. Men låt oss då titta på t.ex. Stockholm,
            där det stora systemskiftet ändå sker. Vore det inte bättre att
            satsa på fler vuxna i skolan än på sänkt skatt? Vore det inte
            bättre att satsa på fler händer i vården än på sänkt landstingsskatt?
          </note>
          <note>
            Vore det inte bättre att satsa just på kvalitet än på sänkt skatt?
            Att höja skatter är inget självändamål.
          </note>
          <note>
            Men som situationen ser ut inom skolor, sjukvård och barnomsorg
            behövs det fler människor där, och ska människor ha rimlig lön
            kostar det för det offentliga.
          </note>
          <note>
            Vi är inte emot privata alternativ rakt över - absolut inte.
            Det är inte det jag talar om. Men även privata alternativ ska
            faktiskt finansieras med offentliga medel. Det inbillar jag mig
            att vi är överens om, trots allt. Varför vill Bo Lundgren ha ett
            systemskifte där det är viktigare med sänkt skatt än med fler
            vuxna i skolan och fler händer i vården?
          </note>
          <note>
            (Applåder)
          </note>
          <note type="speaker">
            Anf. 14 BO LUNDGREN (m) replik:
          </note>
          <note>
            Fru talman! Det är märkligt att biståndsfrågan tas upp av en
            politiker som företräder ett parti som inte vill ge våra grannländer
            i öster det bästa bistånd som finns, nämligen att få delta i den
            europeiska unionen, att kunna utveckla ekonomin - ett parti som
            inte vill låta den europeiska unionen skapa fred och möjligheter
            också för de länder som i dag står utanför.
          </note>
          <note>
            Sedan är Birger Schlaugs problem, liksom Gudrun
          </note>
          <note>
            Schymans och Göran Perssons, att Sverige fortfarande tar ut världens
            högsta skatter av sina medborgare, men trots det har vi problem
            i vården, skolan och äldreomsorgen. Då är ju inte höga skatter
            lösningen.
          </note>
          <note>
            Hade det varit så hade vi inte haft några problem. Vi behöver
            sänkt skatt för fler jobb, sänkt skatt för mindre behov av offentliga
            insatser, samtidigt som vi prioriterar och utnyttjar resurserna
            på effektivaste möjliga sätt. Det var när vi regerade vårdköerna
            försvann.
          </note>
          <note>
            (Applåder)
          </note>
          <note type="speaker">
            Anf. 15 GUDRUN SCHYMAN (v):
          </note>
          <note>
            Fru talman! Jag vill säga till Bo Lundgren att problemet inte
            är att vi i Sverige har världens högsta skatter. Inte heller tror
            jag att problemet i de länder som har världens lägsta skatter
            är att de har det. Problemet är att vi gemensamt i våra ekonomier
            kan se att klyftorna ökar, att orättvisorna ökar, att människor
            i allt högre grad ställs utanför. Det går en klyfta i världen,
            skulle jag vilja säga, mellan fattiga och rika.
          </note>
          <note>
            Hela västvärldens ekonomiska system resulterar i detta. Oavsett
            om skattetrycket är 53 % eller 45 % i ett land ser vi denna utveckling.
            Den är global. Det är ett stort problem, ett systemfel som jag
            tycker att vi som politiker borde ägna oss åt.
          </note>
          <note>
            Jag skulle vilja ta den tid jag har i anspråk till att lyfta
            ett annat sådant systemproblem, höja blicken lite från de budgettekniska
            utgiftsområdena och titta ut i världen, men också på Sverige.
            Jag vill göra det utifrån en erfarenhet som jag just nu bär med
            mig från en kvinnokonferens i Reykjavik på Island, med kvinnor
            från USA, Ryssland, de baltiska staterna, de skandinaviska länderna
            med gäster från Kuwait och
          </note>
          <note>
            Indien samt en del andra länder. Det var intressant att där se
            att det bland dessa flera hundra kvinnor, med väldigt skilda erfarenheter
            och positioner i samhället, fanns något gemensamt, en gemensam
            struktur som vi kunde se i samtliga länder. Även om det kanske
            tog sig lite olika uttryck beroende på den ekonomiska utvecklingen
            och graden av vad man traditionellt skulle kalla för civilisation
            i de olika länderna, fanns det något gemensamt, en gemensam struktur
            som ser till att kvinnor är i underordnad position ekonomiskt,
            politiskt och maktmässigt, att kvinnor inte finns med i de politiska
            maktcentrumen eller de ekonomiska maktcentrumen.
          </note>
          <note>
            Det här var en genomgående erfarenhet från Indien, Kuwait, Karibien,
            de skandinaviska länderna och de baltiska staterna, Ryssland och
            USA. Det tar sig olika uttryck, men det fanns också gemensamma
            uttryck. Våld mot kvinnor, familjebråk kallas det för, fast vi
            vet att det är män som slår kvinnor. Prostitution, kvinnotrafik
            som det kallas för, fast vi vet att det könshandel, och det ökar.
            Vi har sett avslöjas ganska nyligen, i helgen, en stor härva med
            kvinnor från de östeuropeiska och baltiska länderna. Köparna finns
            här, bland oss, de män som köper dessa s.k. tjänster.
          </note>
          <note>
            Våldet finns här, bland oss, med hundratals kvinnor som blir
            slagna bakom hemmets stängda dörr, kvinnor som mördas, flera,
            i Sverige och i andra länder.
          </note>
          <note>
            Det här är ett uttryck för ett systemfel.
          </note>
          <note>
            Vi har kvinnors underordning i de politiska systemen. Vi har
            kommit ganska långt i Sverige om vi tittar på numerären. Vi har
            ganska många kvinnor i den här församlingen. Vi ha en majoritet
            av kvinnor i regeringen, och det är bra. Det är ett steg på vägen.
          </note>
          <note>
            Men hur mycket makt har dessa kvinnor, och var finns kvinnorna
            i den privata sfären, Bo Lundgren, där politiken inte har något
            inflytande? Hur ser det ut med kvinnorepresentationen där, i styrelserummen
            i de stora företagen? Det är skralt, mycket skralt.
          </note>
          <note>
            Det här är strukturer som går igen. Det här är en fråga inte
            bara om kvinnors rättigheter, utan det är en fråga om mänskliga
            rättigheter. Det var alla kvinnor på den här konferensen överens
            om. Kvinnors rättigheter är mänskliga rättigheter, och mänskliga
            rättigheter är det som bär upp en demokrati. Det uppvägs inte
            av McDonald s-etableringar i Ryssland. Kvinnorna har inte fått
            mer att säga till om bara för att det ekonomiska systemet har
            förändrats. Däremot är de numera hotade till livet om de vågar
            sig på att ställa upp och kandidera i politiska val.
          </note>
          <note>
            Det här är en maktstruktur som tillhör det förgångna och som
            jag menar förstärks av just de ekonomiska system, den borgerliga
            ideologi som bl.a.
          </note>
          <note>
            Högern i Sverige och i andra länder är bärare av. Det är manliga
            maktstrukturer som bärs av de borgerliga ideologierna, som gärna
            ser att kvinnor får bli egna företagare så länge de håller sig
            inom den sfär där de förväntas vara, nämligen inom hemmets sfär,
            inom vården och omsorgen. Där kan kvinnor få vara. Där kan kvinnor
            få starta eget. Då går det bra med skattelättnader. Men in i bolagsstyrelser
            - nej, nej. Då ska vi inte fatta några beslut. Framför allt ska
            vi inte låta politikerna fatta något beslut om t.ex. kvotering
            av kvinnor i bolagsstyrelser. Då är det plötsligt det privata
            som ska råda. Dit ska inte kvinnorna komma.
          </note>
          <note>
            Men vill vi starta eget inom vården och omsorgen och inom de
            traditionella områdena, då ska vi uppmuntras. Då kan ni t.o.m.
            använda våra gemensamma skattepengar för att subventionera den
            här typen av hemnära tjänster. Då är de borgerliga partierna med
            på noterna, men inte när kvinnorna ska in i de privata bolagsstyrelserna,
            när kvinnorna ska in i utbildningssystemen, in på professorstjänsterna
            på universiteten.
          </note>
          <note>
            Då är stopp.
          </note>
          <note>
            Den borgerliga ideologin, som också är grunden för den nyliberala
            ekonomin, bärs av en föreställning om att kvinnor ska ha en underordnad
            ställning. Detta hör historien till. Där behöver vi bryta upp,
            tänka nytt. Ledarskap är en annan sådan fråga. Samarbete, utveckling,
            resultat i stället för konkurrens och karriär är sådana frågor
            om diskuteras bland kvinnor världen över.
          </note>
          <note>
            Det här, fru talman, skulle jag gärna vilja ta tillfället i akt
            och inbjuda in mina manliga partikolleger till ett samtal om.
            Eftersom jag vet att dagens debattregler tillåter alla att ta
            replik på anförandet, ser jag fram mot att vi här och nu fortsätter
            det här samtalet.
          </note>
          <note>
            (Applåder)
          </note>
          <note type="speaker">
            Anf. 16 LARS LEIJONBORG (fp) replik:
          </note>
          <note>
            Fru talman! Det var ett intressant och på många sätt bra anförande
            som Gudrun Schyman höll. Det är oerhört viktigt att få in detta
            kvinnoperspektiv i debatten, hur kvinnor på område efter område
            är systematiskt missgynnade. Jag vill tacka Gudrun Schyman för
            att hon förde in det perspektivet.
          </note>
          <note>
            Ändå tycker jag att det var något fel med anförandet. Gudrun
            Schyman står på talarlistan bland oppositionen. Gudrun Schyman
            tycks tro att hon också tillhör oppositionen, men Gudrun Schyman
            är ju nu makthavare. Jag tycker att hon skulle skaffa sig en spegel
            där det, när hon tittade på morgonen, stod
          </note>
          <note>
            "makthavare" över, för Gudrun Schyman är nu ansvarig för sakernas
            tillstånd i vårt land.
          </note>
          <note>
            Jag tänkte ta upp några kvinnofrågor. Gudrun
          </note>
          <note>
            Schyman sade i början att klyftorna växer, orättvisorna är stora.
            En sådan orättvisa är löneklyftorna. Vårdens folk, som ofta är
            kvinnor, är underbetalda. Nu har det visat sig att just de privata
            alternativ som
          </note>
          <note>
            Gudrun Schyman förtalar så intensivt har blivit en murbräcka
            i den kvinnliga lönekampen. De här ideologiska argument som vi
            hört om vinst och sådant vet vi alla intellektuellt inte är särskilt
            hållbart. I praktiken har vi mängder med privata alternativ i
            vården.
          </note>
          <note>
            Det är säkert många socialdemokrater och vänsterpartister här
            i kammaren som går till privata tandläkare och gynekologer, men
            det nya i det här att vi nu med siffror kan visa att alternativen
            har blivit stöd i kvinnornas lönekamp i vården. Skulle det kunna
            göra att Gudrun Schyman bryter upp från den hittillsvarande låsningen
            i den frågan?
          </note>
          <note>
            En annan sak är efterlevandepensionen. Den gäller framför allt
            kvinnor, änkor. De har drabbats mycket hårt av 90-talets saneringspolitik.
            Man kan nog hävda att ingen enskild grupp har tagit en så stor
            del av saneringen. Vänsterpartiet har lovat dem att änkepensionerna
            ska återställas. Nu är Gudrun Schyman makthavare - titta in i
            spegeln! - men månader och år går, och änkepensionen återställs
            inte.
          </note>
          <note>
            Sedan gäller det biståndet. Det har här talats om att moderaterna
            vill sänka biståndet. Men de socialdemokrater som ni nu stöttar
            har ju sänkt biståndet.
          </note>
          <note>
            Räknat på utbetalningar har biståndet från 1995 till
          </note>
          <note>
            1999 minskat med 30 %. Det återbetalning av innehållna medel
            som ni lovade äger inte rum. I budgetpropositionen står det att
            det kommer ett utgiftstak för biståndet även nästa år.
          </note>
          <note>
            Biståndet gynnar många människor, både män och kvinnor, men framför
            allt kvinnor. Det är kvinnor på landsbygden, kvinnor vars människovärde
            återupprättas genom svenska biståndsinsatser. Just nu ställs projekt
            in därför att ni har medverkat till att utlovat bistånd inte kommer.
          </note>
          <note>
            Gudrun Schyman är makthavare. Detta är tre exempel på där er
            politik missgynnar kvinnor. Det är mitt bidrag till detta viktiga
            samtal om hur politiken skall gynna jämställdhet, inte missgynna
            den.
          </note>
          <note>
            (Applåder)
          </note>
          <note type="speaker">
            Anf. 17 GUDRUN SCHYMAN (v) replik:
          </note>
          <note>
            Fru talman! Jag uppskattar att Lars Leijonborg begärde ordet.
            Det kanske hade varit roligt att höra hur Folkpartiet hade tänkt
            sig att gynna kvinnors starkare ställning mer än hur vi enligt
            Lars Leijonborgs synsätt missgynnar den.
          </note>
          <note>
            Jag skall svara på frågorna. Vad gäller löneklyftorna tror jag
            att det är nödvändigt att vi inte överlåter frågan om lönediskriminering
            till privata intressen utan att vi ser på det som en diskrimineringsfråga
            där vi skall använda oss av en diskrimineringslagstiftning. Detta
            är ingenting som vi ska lämna över åt privata intressen eller
            som vi ska låta vara beroende av konjunkturer.
          </note>
          <note>
            Vi kan ju inte ha en konjunkturanpassad diskriminering, utan
            vi måste naturligtvis göra någonting åt lönediskrimineringen på
            bredden och inte bara inom vissa yrken, Lars Leijonborg. Det finns
            fellönesättningar. Det krävs verktyg som arbetsvärdering om vi
            ska få lika lön för likvärdigt arbete. Då krävs det att man tar
            diskrimineringslagstiftningen på allvar och använder sig av den.
            Tyvärr har jag inte sett någon sådan motion från Folkpartiet.
          </note>
          <note>
            Vad gäller efterlevandepensionen är det en fråga som vi fortsatt
            arbetar med i samarbete med Socialdemokraterna och Miljöpartiet.
            Vi skall ha förnyade överläggningar. Jag hoppas på att vi i vårens
            budget kan presentera bra lösningar på det problemet. Vi väljer
            att göra så i stället för att tillsammans med de borgerliga partierna
            låta t.ex. förtidspensionärer eller sjuka vara med och finansiera
            en nödvändig rättvisereform för änkorna. Vi tycker inte att man
            ska ställa grupper mot varandra på det viset. Det här ska vi nog
            klara av inom ramen för de budgetmarginaler vi har.
          </note>
          <note>
            Vad gäller biståndet är det dessvärre så att uppräkningarna inte
            har kunnat göras beroende på att vi har budgettekniken med utgiftstak,
            som ju Lars Leijonborg står bakom. Vi i Vänsterpartiet har kritiserat
            systemet, och vi fortsätter att kritisera det. Vi har gått in
            i ett budgetsamarbete där en majoritet har bestämt hur tekniken
            ska vara, och då har vi att rätta oss efter det. Det får dessvärre
            dessa effekter.
          </note>
          <note>
            Anf. 18 LARS LEIJONBORG (fp)replik:
          </note>
          <note>
            Fru talman! Jag tyckte att jag uppnådde mitt underliggande syfte,
            nämligen att få Gudrun Schyman att låta som en minister. Det är
            egentligen det hon är, och dessutom vill vara, har jag förstått.
          </note>
          <note>
            Vi arbetar med frågan, säger hon om änkepensionerna. Ni har nu
            haft den här positionen i mer än ett år och har fortsatt att upprepa
            att något ska hända.
          </note>
          <note>
            Det här är ett mycket litet belopp i statsbudgetsammanhang, men
            ingenting händer. Det beror naturligtvis på att ert engagemang
            inne i förhandlingslokalerna inte alls är så stort som det är
            ute på Mynttorget när ni talar på änkedemonstrationerna.
          </note>
          <note>
            Det finns ett utgiftstak för biståndet. Det är klart att det
            finns ett utgiftstak. Vi kan väl inte ha hur höga utgifter som
            helst. Men frågan är hur man prioriterar under utgiftstaket. Där
            har ni valt att låta huvuddelen av de nedskärningar som har skett
            med hjälp av begränsningsbelopp, 40 % tror jag, drabba just biståndet.
            Det är naturligtvis ett medvetet val som ni har accepterat i sammanträdesrummen
            på Finansdepartementet men som ni skriver tidningsartiklar och
            håller anföranden ute i Sverige emot. Det är den typen av dubbelspel
            som jag tror förr eller senare kommer att avslöja Vänsterpartiet.
            Nu är ni makthavare. Då visar det sig att er politik inte håller
            i praktiken.
          </note>
          <note>
            Tron att löner sätts genom lagstiftning är dessbättre starkt
            överdriven. Vi ska självfallet ha en lagstiftning mot lönediskriminering.
            Diskriminering är ett brott, och brott ska kunna beivras. Men
            i praktiken måste det viktigaste som kan göras för att utjämna
            löneklyftan mellan män och kvinnor ske på marknaden.
          </note>
          <note>
            Vi måste se till att kvinnor får sådana förutsättningar att de
            kan få lika höga löner som män som utför likvärdigt arbete. Jag
            har förut tagit exemplet med våra Viggenpiloter som flygvapnet
            har anställda.
          </note>
          <note>
            De sade upp sig hela bundet och sade: Vi går till
          </note>
          <note>
            SAS. Vad skulle flygvapnet då göra? Vi kan ju inte ha dyra flygplan
            och inga piloter. Flygvapnet fick naturligtvis höja deras löner.
          </note>
          <note>
            Det är exakt det som nu kvinnor gör i vården. De hotar att säga
            upp sig eller säger upp sig och går till privata vårdgivare, och
            därmed pressas vårdlönerna upp. Jag tror att det är en mycket
            viktig strategi. Gärna en skärpt diskrimineringslagstiftning.
            Men huvudstrategin är att se till att vårdens kvinnor får rättvisa
            löner på det bästa sättet, nämligen att också de ska ha rätten
            att välja arbetsgivare.
          </note>
          <note>
            (Applåder)
          </note>
          <note type="speaker">
            Anf. 19 GUDRUN SCHYMAN (v) replik:
          </note>
          <note>
            Fru talman! Jag har sett en hel del använda sig av dubbelspel
            som argument i den politiska retoriken mot Vänsterpartiet både
            från borgerligt håll och faktiskt ibland också från socialdemokratiskt
            håll. Det är ett uttryck för någonting som jag inte riktigt förstår.
          </note>
          <note>
            Det är väl ganska naturligt att ett politiskt parti talar om
            vad man i det partiet vill göra ifall man fick bestämma själv.
            Det gör vi i Vänsterpartiet. Vi vill gärna vara med att bestämma.
            Vi vill gärna bestämma mer än vad vi får göra i dag. Vi har klara
            uppfattningar om hur vi vill att saker och ting ska vara. Det
            har vi gått till val på. Det har vi fått stöd för av många i det
            här landet, och vi får förhoppningsvis fortsatt stöd för det.
          </note>
          <note>
            Sedan talar vi också om för människor när vi går ut i valrörelser
            att vi kanske inte tror att vi får egen majoritet, även om vi
            är optimistiska. Om vi inte får egen majoritet talar vi också
            om vad vi vill göra då.
          </note>
          <note>
            Då vill vi naturligtvis samarbeta med andra partier för att uppnå
            så mycket som möjligt av den politik som vi skulle vilja genomföra
            fullt ut om själva bestämde.
          </note>
          <note>
            Vi talar också om på ett mycket ärligt sätt vilka vi vill samarbeta
            med och där vi tycker att vi har den största förutsättningen att
            uppnå ett gott samarbete, och det är tillsammans med Socialdemokraterna
            och
          </note>
          <note>
            Miljöpartiet. Vi har grundläggande värderingar om rättvisa och
            solidaritet som är gemensamma. Vi talar om hur vi skall göra.
            Vi sätter oss i det samarbetet och försöker påverka så mycket
            vi kan. Vi är konstruktiva, vi deltar, och så uppnår vi resultat.
            Det är inte alltid det vi vill, men vi uppnår resultat.
          </note>
          <note>
            Vi har sagt att det hela ska vara långsiktigt. Vi har mandatperioden
            på oss. Samarbetet ligger fast, och det fördjupas och breddas.
            Detta är ett bra sätt att bedriva politik om man vill uppnå resultat
            - och det är det som vi vill.
          </note>
          <note>
            Men vi har ingen anledning att dölja vad vi tycker i olika frågor.
            Detta kallar inte jag för dubbelspel, utan detta är faktiskt en
            öppen och ärlig redovisning inför dem som det berör, nämligen
            väljarna, om hur vi tänker och hur vi resonerar. Det finns all
            anledning för oss att just inför våra väljare tala om detta. Jag
            tror att väldigt många förstår det, och jag tror att väldigt många
            förstår att det också tar tid innan man får genomslag för vissa
            frågor.
          </note>
          <note>
            Detta är ett förhållningssätt som vi väljer och som vi tycker
            är öppet och ärligt i förhållande till våra väljare. Därför säger
            vi: Vi jobbar vidare med änkepensionerna. Vi hoppas att i vår
            hitta en bra lösning.
          </note>
          <note>
            Därför säger vi: Biståndsfrågorna ligger oss varmt om hjärtat.
            Vi jobbar vidare med dem. Det är självklart.
          </note>
          <note>
            Men vi har också att förhålla oss till den verklighet som gäller
            - med en majoritet i den här kammaren som har ställt sig bakom
            en budgetteknik med utgiftstak. Då får vi förhålla oss innanför
            de ramarna. Så går vi till väga.
          </note>
          <note>
            Vi vill också säga att det finns frågor där vi kan gå längre.
            Det gäller kvinnors rättigheter och kvinnors möjligheter. Det
            gäller också t.ex., Lars Leijonborg, lönediskrimineringen. Det
            går faktiskt att säga att diskriminering står över marknadens
            lönebildning. De frågorna måste vi ta i på ett mycket mer bestämt
            sätt än vad vi gör i dag. Det är tydligen inte Folkpartiet berett
            att göra, och det beklagar jag.
          </note>
          <note>
            (Applåder)
          </note>
          <note type="speaker">
            Anf. 20 BIRGER SCHLAUG (mp) replik:
          </note>
          <note>
            Fru talman! Jag får stryka en del av det som jag hade tänkt säga.
            Jag hade också tänkt ta upp jämställdhetsfrågan i ett mansrollsperspektiv.
          </note>
          <note>
            En av de största globala jämställdhetsfrågorna är faktiskt närheten
            till vatten. Därför är bistånd fruktansvärt viktigt i ett jämställdhetsperspektiv.
            Nu ökar biståndsutbetalningarna år 2000 med ca 3 miljarder kronor
            jämfört med i år, men fortfarande ligger vi för lågt.
          </note>
          <note>
            Jag tror att Gudrun gjorde det lite lätt för sig. Jag vet inte
            riktigt vad hon menar när hon säger att det som händer, våld mot
            kvinnor bl.a., är ett uttryck för ett systemfel. Det är det ju
            på ett sätt, men om man inbillar sig att socialism i sig skulle
            vara lösningen på problemet med mäns våld mot kvinnor tror jag
            att man är ute och cyklar. Kommunistiska män i socialistiska länder
            har ofta slagit, och slår säkerligen i framtiden också. Jämställdheten
            är inte, och har inte varit, bättre i socialistiska länder. Titta
            på gubbarna på Röda torget - gubbe, gubbe och gubbe!
          </note>
          <note>
            Det handlar alltså inte bara om det systemfelet.
          </note>
          <note>
            Det är också något annat som är fel, nämligen normerna i samhället.
            Framför allt är mansrollen fel.
          </note>
          <note>
            Efter många herrans år och mycket motionerande i Sveriges riksdag
            har nu regeringen också kommit fram till att man ska arbeta för
            en FN-konferens om mansrollen. Det tycker vi är alldeles utmärkt.
          </note>
          <note>
            Jag menar att det stora problemet är att vi män är alldeles för
            tysta när andra män slår kvinnor. Vi män är alldeles för tysta
            när andra män förnedrar kvinnor.
          </note>
          <note>
            Det finns för mycket lumparjargong bland män. Det är det stora
            problemet. Det innebär ju någon sorts tyst acceptans av att män
            kränker kvinnor. Detta tycker jag uppriktigt sagt är för djävligt.
            Vi män är för tysta.
          </note>
          <note>
            Vi måste räta på ryggarna och säga: Riktiga män slår inte! Vi
            kan inte acceptera den tystnad som sprider sig. Den är nämligen
            ett tyst accepterande av det som sker.
          </note>
          <note>
            Oavsett om det sker inom den politiska sfären eller inom marknaden
            får diskriminering självfallet inte vara acceptabelt. Det är ett
            politiskt projekt, Bo
          </note>
          <note>
            Lundgren och Lars Leijonborg, att stifta sådana lagar att diskriminering
            av vare sig kvinnor, invandrare eller några andra inte accepteras.
            Det är ingen fråga för marknaden. Det är faktiskt en fråga om
            lagstiftning.
          </note>
          <note>
            (Applåder)
          </note>
          <note type="speaker">
            Anf. 21 GUDRUN SCHYMAN (v) replik:
          </note>
          <note>
            Fru talman! Jag vill helt kort säga att jag tycker att det är
            bra att Birger Schlaug vill räta på ryggen. Jag hoppas att han
            får många män med sig i att göra precis just det.
          </note>
          <note>
            Socialismen är inte lösningen på kvinnoförtrycket
          </note>
          <note>
            - det har vi kommit fram till också i Vänsterpartiet.
          </note>
          <note>
            Därför är Vänsterpartiet också ett feministiskt parti.
          </note>
          <note>
            Vi har sett att det finns en sådan särskild maktstruktur som
            kräver sin särskilda kompetens och analys och som kräver sitt
            särskilda politiska medvetna arbete parallellt med arbetet för
            rättvisa och jämlikhet i övrigt.
          </note>
          <note>
            Anf. 22 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Jag tycker att det är bra att Gudrun
          </note>
          <note>
            Schyman tar upp detta samtal. Jag tycker också att det var bra
            att Lars Leijonborg gick upp och tog en replik.
          </note>
          <note>
            Detta är nämligen en fråga som engagerar många partier i Sveriges
            riksdag - inte alla kanske, men många. Här finns en ganska bred
            mittfåra som inser att vi inte bygger något bättre Sverige om
            inte män och kvinnor på lika villkor deltar och tar ansvar.
          </note>
          <note>
            Det finns en lång rad stora och svåra frågor att hantera. Det
            är klart att jobb betyder mycket. Utbildning betyder mycket. Att
            vi går före i de politiska beslutande församlingarna och ser till
            att vi delar makt och ansvar betyder mycket. Men jag håller helt
            med Birger Schlaug - Gudrun Schyman var också inne på det - om
            att detta också är djupare liggande mönster. Det finns nedärvda
            fördomar som förs vidare från far till son, och som kanske också
            ibland förs vidare från mor till dotter. Detta är sådant som vi
            alltid måste se upp med och bekämpa.
          </note>
          <note>
            Detta samtal ska gärna föras från den här talarstolen, men också
            i andra sammanhang. Vi får aldrig glömma att i botten ligger vår
            förmåga att hävda att arbetsmarknad, lagstiftning och utbildningssystem
            aldrig sviktar på denna punkt. Det gör de fortfarande
          </note>
          <note>
            - det finns mycket att rätta till. Detta, tillsammans med grundläggande
            värderingar, är det som vi ska arbeta med.
          </note>
          <note>
            Där ser jag gärna ett brett samarbete i Sveriges riksdag - inte
            bara med de två samarbetspartierna utan också med andra. Detta
            är nämligen en av de frågor som kommer att stå i förgrunden för
            den politiska debatten och reformarbetet när vi nu går in i ett
            nytt sekel.
          </note>
          <note>
            (Applåder)
          </note>
          <note type="speaker">
            Anf. 23 ALF SVENSSON (kd):
          </note>
          <note>
            Fru talman! Det mest iögonfallande i årets budgetproposition
            är enligt mångas uppfattning att regeringen sänker skatter. Finansministern,
            förmodligen styrd av statsministern, slår fast att nu handlar
            det om
          </note>
          <note>
            "skatter för jobb och rättvisa" och om en
          </note>
          <note>
            "skattepolitik för fortsatt tillväxt och uthållig välfärd".
          </note>
          <note>
            Helt plötsligt - simsalabim, skulle man kunna säga - finns det
            alltså nu också enligt socialdemokratin och, förmodar jag, också
            enligt de uppbackande vänster- och miljöpartisterna ett samband
            mellan skattesänkningar och jobb och mellan skattesänkningar och
            uthållig välfärd.
          </note>
          <note>
            Riksdagsprotokollen är ju annars fram till nu fyllda av socialdemokratiska
            finans- och statsministrars uttalanden om att man inte kan påvisa
            några sådana samband. Välkomna över, Göran Persson och Bo
          </note>
          <note>
            Ringholm och för den delen Schyman och Schlaug också, till de
            självklarhetens domäner som hela vår omvärld sedan länge befunnit
            sig på - där det finns ett samband mellan skattenivåer och jobb
            och uthållig välfärd!
          </note>
          <note>
            Den ekonomiska tillväxten verkar onekligen bli större än kanske
            någon vågat hoppas. Låt oss rakt upp och ned känna glädje över
            det. Det är så att det går bra för Sverige. Självfallet kan man
            bums efter ett sådant påstående hävda att det inte går bra för
            alla svenskar och att en rad kommuner kämpar med uppenbara svårigheter.
            Men en rejäl ekonomisk tillväxt skapar ju under alla förhållanden
            större möjligheter att ta itu med obalanser och problem.
          </note>
          <note>
            Vi bör förstås erinra oss att när de svenska kurvorna nu pekar
            rejält uppåt, gör de det från en beklämmande låg nivå. När vi
            jämför med andra
          </note>
          <note>
            OECD-länder har ju Sverige dessvärre rutschat utför och hasat
            ned till nivåer som är rent generande. Det kan nog vara klokt
            att ha med sig detta i bakhuvudet så att vi inte hamnar i något
            slags monumentalt ekonomiskt högmod.
          </note>
          <note>
            Varje regering, i dag och i morgon, är och kommer att vara beroende
            av den internationella konjunkturen. Varje regering, oberoende
            av ideologisk färg, kommer att försöka framställa en uppåtgående
            internationell konjunktur som om den vore helt och hållet nationell
            och en nedåtgående som om den helt och hållet vore internationell.
          </note>
          <note>
            Nu sänks, som sagt, äntligen en del skatter. I det samhälle där
            utbildning, kompetens och förkovran sätts i högsätet kan inte
            politiker, enligt vår uppfattning, fortsätta att ha så höga skatter
            att respekten för individens förmåga, egen kreativitet och valfrihet
            knäcks och kränks. Att ta ut skatter med ena handen och sedan
            med den andra fösa individen eller familjen till socialhjälpen
            eller låsa fast vederbörande i bidragsberoende är inte försvarbart.
            I en demokrati ska inte individer och familjer omyndigförklaras,
            och kollektivt förmynderi vill moderna medborgare inte veta av.
            Detta måste bidragssystem och skattesystem utgå ifrån.
          </note>
          <note>
            När regeringen nu talar om rättvisa och uthållig välfärd är det
            ofattbart att regeringen så demonstrativt vänder ryggen åt de
            ekonomiskt sämst ställda pensionärerna och åt änkorna. Att Vänsterpartiet,
            som ofta låter ord som rättvisa hagla runtomkring sig, ställer
            upp på att pensionären som enbart har 4 596 kr i månaden nu blott
            och bart ska erhålla några ynka kronor i månaden i påökt som det
            brukar heta, kan väl inte uppfattas som något annat än en skam.
            Höj pensionstillskottet med åtminstone 200 kr i månaden!
          </note>
          <note>
            Med den konstruktion, dvs. grundavdrag, som vi kristdemokrater
            vill använda för att sänka skatter för alla får förstås också
            landets pensionärer skattesänkningar. Som vi vet handlar det om
            över en miljon medborgare. Man kan inte bara tala om rättvisa.
            Man måste också se avtrycken i budgetpropositionen.
          </note>
          <note>
            Vi förstår nog alla att regeringen, och måhända dess livförsäkrare
            Vänsterpartiet och Miljöpartiet, inser att värnskatten borde bort,
            att dubbelbeskattningen borde försvinna och förmögenhetsskatten
            raderas ut. Men ni vågar inte. Ni har låst in er i era egna skattepolitiska
            arrestlokaler. Ni har bara dristat er att glänta på den lilla
            luckan på dörren.
          </note>
          <note>
            I Socialdemokraternas eget skattematerial kan man utläsa en viss
            ängslan över att skattebaser urholkas. Man visar i ett diagram
            i det egna materialet att från 1980 till 1997 har ca 300 miljarder
            kronor hamnat i icke deklarerat utlandssparande. Det är ju för
            att gynna sparande i Sverige och för att kapitalet ska stanna
            i Sverige, investeras i Sverige och ge jobb här som vi vill ta
            bort förmögenhetsskatten. Det vill ju åtskilliga socialdemokrater
            också om de bara hade vågat säga det.
          </note>
          <note>
            Tror inte Göran Persson att det finns ett samband mellan skatt
            på högre inkomster och möjligheterna att ge lägre inkomsttagare
            högre inkomster? Om Göran
          </note>
          <note>
            Persson inte tillstår ett sådant samband, varför ska då utländska
            experter som arbetar i Sverige lockas med lägre skatter?
          </note>
          <note>
            Fru talman! Så länge jag har hedersuppdraget att få yttra mig
            och tala i denna kammare kommer jag att tala om familjens och
            föräldrarnas oersättliga roll för fortsatt tillväxt och uthållig
            välfärd, för att nu använda ord och uttryck som nästan alltid
            monopoliseras till ekonomiska resonemang.
          </note>
          <note>
            Vi vet att ekonomin kan växa utan att för den skull tryggheten
            håller jämna steg. Vi vet att skattepolitik och bidragsnivåer
            spelar stor roll för välfärdens förutsättningar, men vi vet också
            att välfärd är något mer, något vida mer, än det som kan mätas
            i kronor och ören.
          </note>
          <note>
            I Tony Blairs England har alla ministrar fått krav ställda på
            sig att inför varje beslut utröna hur beslutet påverkar familjen.
          </note>
          <note>
            Jag vet att familjer ser olika ut. Jag har inte någon enda gång
            förespeglat mig själv eller velat förespegla någon annan att Sörgården
            går att bygga eller etablera. Jag vet att otillräckligheten följer
            oss som skuggan. Jag har självfallet registrerat hur medier ordar
            om mörkermän och hur ledarskribenter varnar för en familjepolitik
            à la Kristdemokraterna. Jag är övertygad om att den dagen kommer
            då vi i den här kammaren kommer att inse att hemmen och föräldrarna
            måste bli våra bästa bundsförvanter för att vi ska mäkta ge välfärden
            det trygga innehållet.
          </note>
          <note>
            Det är inte politisk halsstarrighet som driver oss kristdemokrater
            att ständig tala om de små nära gemenskapernas oersättliga roll
            i vårt samhälle. Det är helt sonika erfarenheter och dagsaktuell
            verklighet som entydigt visar att vi måste ge mer tid åt våra
            barn, ge mer etisk vägledning för det svåraste, att leva, och
            ge mer uppmärksamhet och omtanke. I ett nutida modernt samhälle
            är valfrihet, inte minst på barnomsorgens område, en absolut självklarhet.
            Mer tid för barnen är vad föräldrar i regel önskar. Att då lansera
            den s.k. maxtaxan är ju bara att gå motvalls,
          </note>
          <note>
            Göran Persson.
          </note>
          <note>
            Fru talman! Jag är den första att vilja vara med om att restaurera
            svenskt skolväsende. Det behövs.
          </note>
          <note>
            Vem av oss blir inte förskräckt när vi läser att var fjärde pojke
            på högstadiet här i Stockholm bär vapen, att var femte lärare
            blir hotad eller misshandlad, att skolor stängs av rädsla för
            att elever och lärare ska utsättas för våld eller stängs för att
            salar grisats ned och fördärvats? Men vi ska inte föreställa oss
            att skolan eller samhället kan bli substitut, något slags ersättning
            eller ställföreträdare, för hem och familj.
          </note>
          <note>
            Skolans fostrande roll har gått förlorad, men det är verkligen
            inte enbart skolans fel.
          </note>
          <note>
            Auktorisera hemmen och föräldrarna! Er familjepolitik möter inte
            dagens problem, Göran Persson.
          </note>
          <note>
            Den sitter fast i ett förgånget förmyndarsamhälle. Styr inte
            den ekonomiska politiken genom att utarma familjerna! Det är på
            sikt att punktera välfärden.
          </note>
          <note>
            Vi kristdemokrater har i vår budgetmotion satsat pengar på rättsväsendet,
            och det är nödvändigt. Polis, åklagare, domstolar, kriminalvård
            och tull behöver större resurser. Att avlöva rättsväsendet är
            en ren förlust. Ett fungerande rättsväsende är som vi alla vet
            en förutsättning för demokratin. Men jag tror inte att aldrig
            så stora satsningar på rättsväsendet kan komplettera värdet av
            en trygg barndom och uppväxt. I
          </note>
          <note>
            SOU 1990:92 presenterade Våldskommissionen sitt slutbetänkande
            Våld och brottsoffer. Professor Leif
          </note>
          <note>
            G.W. Persson var ordförande. Där skriver man bl.a.
          </note>
          <note>
            så här:
          </note>
          <note>
            "Barnomsorg, skola och kommunala fritidsaktiviteter har under
            efterkrigstiden kommit att ta över delar av föräldrarnas ansvar
            för barnens uppfostran.
          </note>
          <note>
            Barnuppfostran har, kan man säga, professionaliserats. Det har
            emellertid visat sig att varken personalen inom skolan eller barn-
            och ungdomsorganisationer kan ersätta föräldrarnas roll när det
            gäller att skapa en gynnsam utveckling av de unga.
          </note>
          <note>
            Ungdomsbrottsligheten ligger på en oroväckande hög nivå. Det
            är därför viktigt att föräldrarna mobiliseras och att deras ansvar
            och betydelse för barnens utveckling lyfts fram även i lagstiftningen.
            Föräldrarna är den största brottsförebyggande resurs samhället
            har."
          </note>
          <note>
            Fru talman! För ett par veckor sedan fick jag, efter ett enkelt
            anförande då jag talat om konkurrensneutralitet, frågan vad jag
            hade för politiska visioner. Jag hade strukit under hur viktigt
            det är att svenskt näringsliv får bästa tänkbara klimat och att
            svenska fiskare, jordbrukare, åkare osv. kan konkurrera med norrmän,
            finnar, danskar och holländare.
          </note>
          <note>
            Då ropar en i salen: Vilka är dina visioner? Han fortsatte: Men
            ni politiker har ju inga visioner.
          </note>
          <note>
            Det var inget märkvärdigt svar jag gav, och jag repeterar det
            inte alls för att jag tror att jag är bättre på visioner än någon
            annan. Men jag skulle önska att våra politiska insatser kunde
            beskrivas som insatser för att begreppet värdighet kunde skrivas
            över varje enskild individs vardag. Så att den unga skoleleven
            slipper känna hjärtat bulta av ängslan på skolgården eller i korridoren.
            Så att invandraren slipper bli motad bort från en arbetsplats
            på grund av ett ovanligt efternamn eller på grund av hudfärg och
            hårfärg. Så att den vårdbehövande på sjukhemmet har någon att
            tala med, någon som följer med ut i friska luften. Så att de många
            kvinnor som fruktar och fasar för våld och vanvett nås av trygghet
            och respekt. Så att den gravt handikappade eleven slipper se sin
            skola stängd. Så att den psykiskt sjuke inte lämnas vind för våg
            när sjukhuset lagts ned. Så att entreprenören som önskar pröva
            sina idéer inte behöver känna sig misstänkt av tyngsta byråkrati.
            Otrygghet, anonymitet, utanförskap måste trängas undan och ersättas
            av värdighet.
          </note>
          <note>
            Fru talman! Kanske passar det att i det här sammanhanget ta upp
            en fråga som kommer att innebära en av de största utmaningarna
            som vi nu kan se framför oss. Under 90-talet har det blivit uppenbart
            för oss alla att det finns brister i vården av våra gamla och
            långvarigt sjuka. Vi vet att under de kommande 20
          </note>
          <note>
            åren kommer vi att få en minst sagt kraftig ökning av antalet
            gamla och därmed vård- och omsorgsbehövande. Självklart ska vi
            prioritera och göra allt för att garantera våra äldre värdighet.
          </note>
          <note>
            Jag gör ingalunda anspråk på att sitta inne med lösningen på
            hur detta ska klaras av, men jag lovar att vi kristdemokrater
            kommer att lägga ned mycken möda på att vara med om att klara
            det, och jag vill också utmana och uppmana regeringen att i god
            tid, utan låsningar men i ett öppet samtal pröva olika vägar,
            så att samhället är väl förberett.
          </note>
          <note>
            Klarar vi att inom ramen för nuvarande system garantera värdig
            vård? Behövs det en ny form av egenavgiftsfinansierade allmänna
            äldrevårdsförsäkringar, så att varje generation bär sina egna
            kostnader, eller finns det andra vägar? Jag vill betona en gång
            till: Jag tror mig inte om att ha patentsvaret, men frågan måste
            ligga på oss alla, och vi är pliktiga att komma med svar i god
            tid.
          </note>
          <note>
            Fru talman! Bakom staplar och diagram, bakom statistiska kurvor
            och sifferuppgifter finns "den lilla människan". När jag talar
            om "den lilla människan"
          </note>
          <note>
            är det ingen speciell grupp jag vill peka ut. Jag kan peka på
            mig själv. Ofta, eller om man så vill, förr eller senare är vi
            alla i den situation då omsorg, vård, hänsyn, välfärdens egentliga
            nerv, behövs eller önskas. Låt oss tillsammans - efter friska
            och frejdiga debatter - arbeta för det samhället.
          </note>
          <note>
            (Applåder)
          </note>
          <note type="speaker">
            Anf. 24 BIRGER SCHLAUG (mp) replik:
          </note>
          <note>
            Fru talman, åhörare och ledamöter! Ett antal partiledare har
            nu varit uppe - Bo Lundgren, Gudrun
          </note>
          <note>
            Schyman, Lars Leijonborg och Alf Svensson - och ordet miljö har
            över huvud taget knappast nämnts.
          </note>
          <note>
            Jag ska kort och koncist ställa en enda fråga: Hur vill
          </note>
          <note>
            Alf Svensson göra när det gäller bromerade flamskyddsmedel? De
            ger cancer, de finns i modersmjölken och de sprider sig i hela
            vårt samhälle. Det är en kemisk krigföring.
          </note>
          <note>
            Hur vill Alf Svensson hantera den frågan? Det har med värdighet,
            etik och moral att göra. Hur vill han handla?
          </note>
          <note type="speaker">
            Anf. 25 ALF SVENSSON (kd) replik:
          </note>
          <note>
            Fru talman! Jag tackar för den enkla frågan. Jag vill ha bort
            dessa medel så fort som det bara praktiskt går. Jag vet dessutom
            att Birger Schlaug med sitt inflytande i regeringen och i majoriteten
            bakom den praktiskt kan ordna detta fortare än vad ens jag kan.
          </note>
          <note type="speaker">
            Anf. 26 BIRGER SCHLAUG (mp) replik:
          </note>
          <note>
            Fru talman! Ja, förhoppningsvis kan vi klara detta fortare än
            vad Alf Svensson kan.
          </note>
          <note>
            Alf Svensson drev tesen att vi har världens högsta skatter. Det
            är klart att vi har höga skatter, inte minst beroende på att vi
            har ganska mycket räntor att betala på den statsskuld som tillkom
            en gång i tiden när det rådde en annan regim i vårt land. Det
            är väldigt mycket skattepengar som går till att betala räntorna
            på den statsskulden. Vi kunde ha haft mycket roligare för de pengarna
            än att betala räntor. Det är därför som det är så viktigt att
            komma till rätta med statsskulden.
          </note>
          <note>
            De borgerliga partierna är i allra högsta grad skyldiga till
            den här stora statsskulden. Ni är skyldiga till det höga skattetrycket,
            ty vi måste betala räntorna.
          </note>
          <note>
            När vi dessutom får betala mest per capita i medlemsavgift till
            EU blir det naturligtvis en del skattepengar. Vi måste också fortfarande
            betala över 40
          </note>
          <note>
            miljarder kronor till militären för inköp av JAS-plan och annat
            som ska ställas i lagerpåsar någonstans.
          </note>
          <note>
            Visst skulle vi kunna prioritera mycket bättre. Framför allt
            skulle vi ha fått väldigt mycket mer pengar över att kunna använda
            till vård, omsorg och allt möjligt annat, om man inte en gång
            i tiden hade sjabblat så fruktansvärt med statens ekonomi.
          </note>
          <note>
            Alf Svensson säger också att Miljöpartiet inte har talat om vikten
            av sänkningar av skatten på arbete, men det har vi verkligen gjort.
            Sådana skattesänkningar är centrala för hela den gröna rörelsen
            i världen och naturligtvis även för Miljöpartiet i Sverige.
          </note>
          <note>
            Vi vill sänka egenavgifter och arbetsgivaravgifter och skatten
            för låginkomsttagare som en del i en grön skatteväxling. Vi har
            nu tagit några små steg, och vi hoppas att vi ska kunna gå fortare
            fram med en grön skatteväxling.
          </note>
          <note>
            Jag vill vidare säga detsamma till Alf Svensson som jag sade
            till Bo Lundgren. Jag tycker att det är tråkigt att ledare t.o.m.
            för stora partier som inte alls är främlingsfientliga eller något
            sådant inte kan vänja sig av med att säga att det går bra för
            Sverige men inte för alla svenskar. Det vore väldigt trevligt
            om vi kunde få bort det där snacket från den här talarstolen.
          </note>
          <note>
            I stället kunde man säga att det inte går bra för alla dem som
            bor i vårt land.
          </note>
          <note>
            Så snart man säger det som Lundgren och Svensson nu säger känner
            sig nämligen väldigt många i vårt gemensamma land faktiskt kränkta.
            Det handlar om alla som bor i landet, oavsett om man är född här
            eller inte. Jag vet att Alf Svensson menar så, men säg det då!
          </note>
          <note>
            Jag har flera gånger ställt en fråga om etik och moral, men tyvärr
            har vi varit uppe växelvis i talarstolen och inte fått till stånd
            något meningsutbyte om den. Jag ställde t.o.m. frågan en gång
            lite elakt när
          </note>
          <note>
            Alf Svensson inte hade rätt att replikera. Det gäller skolan
            och vården, och Alf Svensson vet att jag vill ta upp Stockholms
            län.
          </note>
          <note>
            Hur kommer det sig att kristdemokraterna, såvitt jag förstår
            utan större motstånd, hellre vill sänka skatten i Stockholm och
            i Stockholms läns landsting än se till att det blir fler vuxna
            i skolan och fler händer i vården?
          </note>
          <note type="speaker">
            Anf. 27 ALF SVENSSON (kd) replik:
          </note>
          <note>
            Fru talman! Birger Schlaug är den bäste luftgitarrist som jag
            någon gång har sett. Instrumentet har han ju sålt till Göran Persson,
            och det är väl inlåst på någon vind uppe i Rosenbad. Nu härjar
            han över precis alla områden.
          </note>
          <note>
            Helt plötsligt säger han att det är EU som kostar pengar. Vi
            vet ju också att EU i Miljöpartiets ögon aldrig har gett något
            positivt.
          </note>
          <note>
            Sedan kommer han till militären - alla begriper ju att det enklaste
            som finns är att lägga ned försvaret, så blir det pengar över.
            Men vi har ju inte militären för att det är roligt. Vi tror att
            vi behöver kunna försvara vårt land och vara med internationellt
            när den ena konflikten efter den andra uppstår.
          </note>
          <note>
            Han dristade sig sedan att gå upp och tala om biståndet och hytte
            mot Bo Lundgren, trots att man har nått en skammens gräns i biståndet.
            Detta luftgitarrspelande imponerar inte.
          </note>
          <note>
            Vad gäller skatten i Stockholm: Är det större fel att sänka kommunalskatten,
            som vi vet drabbar de mindre bemedlade mer än de bättre bemedlade,
            än att, som Birger Schlaug nu faktiskt är med om att göra, sänka
            den progressiva skatten?
          </note>
          <note>
            Är det bara ni som har rätt att sänka skatter? Har de inte det
            i kommunerna? Har Birger Schlaug glömt att den tidigare socialdemokratiska
            regeringen höjde skatten med 95 öre, tror jag det var, här i Stockholm?
          </note>
          <note>
            Och nu sänks skatten, men med den sänkningen är det också så
            att det finns en överföring när det gäller kyrkoskatt, som gör
            att den sänkning som man bestämt sig för nu är på 9 öre. Hetsa
            gärna mot den sänkningen också, men iaktta samtidigt vilka satsningar
            kommunen gör på skola, äldreomsorg och kultur.
          </note>
          <note type="speaker">
            Anf. 28 GUDRUN SCHYMAN (v) replik:
          </note>
          <note>
            Fru talman! Eftersom Alf Svensson inte hörsammade min inbjudan
            till samtal vid förra omgången vill jag nu bara ta tillfället
            i akt och ställa frågan: Ser kristdemokraterna att det finns en
            manlig maktstruktur i vårt samhälle som förtrycker och diskriminerar
            kvinnor? Om svaret på den frågan är ja, vad vill ni då göra åt
            det?
          </note>
          <note type="speaker">
            Anf. 29 ALF SVENSSON (kd) replik:
          </note>
          <note>
            Fru talman! Jag tycker att det är så hedersamt att makthavaren,
            som Gudrun Schyman med all rätt blev kallad av Lars Leijonborg,
            ställer de här frågorna. Det vore kanske mera intressant att höra
            vad ni har bestämt er för att göra åt det hela.
          </note>
          <note>
            Det är klart att det finns en struktur som förtrycker kvinnor.
            Det gör det. Och ofta är män med i dem.
          </note>
          <note>
            Men att göra detta till något kollektivt à la Margareta
          </note>
          <note>
            Winberg och andra tycker jag är rent nonsens. Väldigt ofta är
            det ju droger och sådant som spelar in när våldet kommer fram
            och används bakom den stängda dörren, och där tror jag att det
            finns fantastiskt mycket att göra.
          </note>
          <note>
            Sedan är jag den första att tillstå att kvinnor har hållits nere
            när det gäller lönenivåer och när det gäller möjligheter att ta
            sig fram i samhället, men något slags hetskampanj, som jag tycker
            man märker från en del håll för närvarande, tror jag inte främjar
            den jämställdhet som vi väl alla, hoppas jag, ivrar för.
          </note>
          <note>
            Jag är helt övertygad om att det handlar väldigt mycket om mentalitet,
            dvs. om inställning, och inte bara om fagra ord. Väldigt ofta
            hör man människor tala elegant om jämställdhet och respekt för
            kvinnan för att sedan, sekunderna efteråt, enbart tala om kvinnan
            som ett könsobjekt. Till den skaran vill inte jag sälla mig, som
            ser så billigt på det här med jämställdhetstänkande.
          </note>
          <note type="speaker">
            Anf. 30 GUDRUN SCHYMAN (v) replik:
          </note>
          <note>
            Fru talman! Min enkla fråga till Alf Svensson var:
          </note>
          <note>
            Vad vill kristdemokraterna göra? Hur vill man använda det politiska
            verktyget för att öka kvinnors makt och inflytande i det offentliga
            livet och i den privata sektorn?
          </note>
          <note type="speaker">
            Anf. 31 ALF SVENSSON (kd) replik:
          </note>
          <note>
            Fru talman! Vi vill inte använda något slags planekonomiskt tänkande
            eller något slags diktat med lagstiftning. Vi vill göra allt vad
            vi kan med opinionsbildning och också verka i de sammanhang där
            vi har möjlighet att påverka nomineringar.
          </note>
          <note type="speaker">
            Anf. 32 LENNART DALÉUS (c):
          </note>
          <note>
            Fru talman! Birger Schlaug gör som vanligt så att han trivialiserar
            och förenklar, nästan fördummar, miljödebatten när han slänger
            ur sig frågor av det slag han gjorde tidigare till Alf Svensson:
            Vad tänker du göra med bromerade flamskyddsmedel? Om Birger
          </note>
          <note>
            Schlaug ska driva en miljödebatt måste den ske på ett lite seriösare
            sätt.
          </note>
          <note>
            Det är så, fru talman, att bromerade flamskyddsmedel är ett problem
            i miljösammanhang. De stökar till det, därför att de läggs i avloppsslammet
            på svenska åkrar. Skälet till att de gör det är att de finns i
            elektronikprodukter av många olika slag och att regeringen genom
            försumlighet har förhalat Kretsloppsdelegationens förslag på det
            här området. Därför blir i dag svenska åkrar förgiftade med bromerade
            flamskyddsmedel. Det är den ena sidan av myntet.
          </note>
          <note>
            Den andra sidan av myntet är att i det här avloppsslammet finns
            mycket nyttigt material, bl.a.
          </note>
          <note>
            fosfor, som är nödvändigt om vi ska ha någonting som växer och
            frodas, bokstavligt talat. Det är det samlade paketet, Birger
            Schlaug, som man måste göra någonting åt. Vi i Centerpartiet har
            i vårt miljöarbete föreslagit att lyfta upp den här frågan till
            en av de absolut viktigaste i miljöarbetet de kommande åren: Se
            till att klara ut fosfortillgången i näringskedjan!
          </note>
          <note>
            Det måste till en överenskommelse på ett annat sätt än de vi
            har i dag. Det finns en slamöverenskommelse som måste brytas.
            Vi måste få fosforn att återvända till jordbruket. Det är inte
            klokt att lägga ut dessa gifter samtidigt som vi lägger ut växtnäringsmedel.
            Det här är en stridsfråga i många kommuner.
          </note>
          <note>
            Det är en fråga som inte har det utrymme ännu i miljödebatten
            som den förtjänar.
          </note>
          <note>
            Vi har ett antal förslag om detta, Birger Schlaug, i vår motion
            till riksdagen nu i höst. Det går att pröva miljöengagemanget
            på annat sätt än med triviala frågor i debatten. Var med om våra
            förslag på det här området, så kan det komma in något av en seriös
            anstrykning också i Miljöpartiets miljöarbete.
          </note>
          <note>
            Skälet till att de här frågorna är viktiga är naturligtvis att
            de är en del av omsorgen om den globala miljön. Jag hörde tidigare
            när Bo Lundgren citerade en svensk författare. Jag skulle kunna
            ta en annan och säga att Harry Martinson sade att det är ont om
            jordklot. För några nätter sedan blev vi på det gemensamma jordklotet
            6 miljarder människor som ska samsas i integration, ekonomisk
            tillväxt och social utveckling och samtidigt möjliggöra fred,
            demokrati och kulturella framsteg.
          </note>
          <note>
            Det här kommer att ställa oss inför ödesfrågor av allvarlig karaktär.
            Det kommer att ställa oss inför frågor som hänger samman med belastningen
            på miljön. Det är tveklöst så att det behövs ett starkare internationellt
            politiskt, ekonomiskt och etiskt ramverk som prioriterar både
            ekonomisk och mänsklig utveckling.
          </note>
          <note>
            Nu är det så att det är de rika länderna som har makten i de
            stora ekonomiska organisationerna som
          </note>
          <note>
            WTO, Internationella valutafonden osv.; det är de rika länderna
            som har tillgång till en växande informationsteknologi, och det
            är de rika länderna som kan ta patent på biologisk mångfald i
            utvecklingsländerna för att använda den bl.a. i medicinsk utveckling.
            Man kan enkelt se att den ekonomiska och politiska makten är ojämnt
            fördelad.
          </note>
          <note>
            Vi måste ändra på det, och ett sätt att ändra på detta är att
            ge möjlighet för de fattigare länderna att göra sig hörda och
            att kunna använda sina ekonomiska och mänskliga resurser för utveckling.
          </note>
          <note>
            Ett instrument för detta är naturligtvis biståndet till de fattiga
            länderna. Det är ett uttryck för solidaritet och rättvisa. Detta
            bistånd måste syfta till att stödja de fattiga ländernas egna
            ansträngningar att förändra sina samhällen. Biståndet måste i
            hög grad bygga på ömsesidiga åtaganden och likvärdiga villkor.
            Stödet måste innebära att människor och länder ges möjlighet att
            själva förändra sin situation. Det är därför, fru talman - och
            detta säger jag särskilt tydligt till Gudrun Schyman och Birger
            Schlaug - vi anser det angeläget att nu höja biståndet och att
            sträva efter att inom och under utgiftstaket nå biståndsmålet
            på
          </note>
          <note>
            1 % av BNI, och detta stegvis med början det kommande budgetåret.
            Så prioriterar vi i Centerpartiet inom de ekonomiska ramarna.
          </note>
          <note>
            För Sverige går det bra, fru talman. Arbetslösheten minskar,
            sysselsättningen stiger och tillväxten är god. Vi i Centerpartiet
            var med och tog ett betydande och viktigt ansvar för att skapa
            förutsättningarna för de goda tider som nu råder. Vi är stolta
            över det, över att den saneringen var möjlig att genomföra. Om
            vi inte hade kommit till rätta med de ekonomiska obalanserna hade
            förutsättningarna för en trygg hushållsekonomi varit betydligt
            sämre. Det är den ökade trygghet som visar sig i att många har
            en stark framtidstro och att efterfrågan på varor och tjänster
            ökar.
          </note>
          <note>
            Man vet inte vilket språkbruk man får använda för
          </note>
          <note>
            Miljöpartiets språkrör, men jag vågar ändå säga att det inte
            är alla människor i Sverige som är med i den här utvecklingen,
            den här köpfesten. Regeringen väljer nämligen att grunda sina
            bedömningar på hur det går för Sverige på ett genomsnittligt riksperspektiv.
            Tyvärr säger ett sådant perspektiv inte hela sanningen om hur
            det går för Sverige - det Sverige som omväxlande består av stora
            och små städer sammanbundna av en landsbygd. Riksgenomsnittet
            säger ingenting om verkligheten i ett sådant Sverige.
          </note>
          <note>
            Regeringens perspektiv säger därför ingenting om att Sverige
            går i otakt, om att ekonomin både växer och står och stampar eller
            krymper eller om att efterfrågan på arbetskraft är både stark
            och ytterligt svag.
          </note>
          <note>
            Det säger inte heller någonting om hur svårt det är för de drygt
            80 000 människor som varit inskrivna på arbetsförmedlingarna i
            mer än två år. De här människorna, var femte arbetslös, har fastnat
            i en rundgång mellan kortvariga jobb, a-kasseperioder och olika
            åtgärder. De flesta är äldre med låg utbildning, och de är flest
            i regioner där högkonjunkturen fortfarande är en alldeles okänd
            företeelse, fru talman.
          </note>
          <note>
            Vår ekonomi i Centerpartiet, vår syn på och vår analys av den
            ekonomiska utvecklingen, skiljer sig förstås från regeringens.
            Vi anser inte att regeringen utnyttjar den internationella uppgången
            fullt ut. Jag skulle kunna säga att det inte var för det politiska
            arbete som regeringen nu bedriver tillsammans med
          </note>
          <note>
            Vänsterpartiet och Miljöpartiet som vi i Centerpartiet var med
            och sanerade svensk ekonomi. Att verkligen göra någonting åt och
            att utnyttja den internationella uppgången skulle också vara att
            rätta till de underliggande problem som finns i svensk ekonomi.
          </note>
          <note>
            Statsfinanserna är möjligen i ordning. Ja, men det finns ekonomiska
            fundament i Sverige som inte är i ordning. Regeringen ger rådet
            till asiatiska länder att de ska säkerställa en hållbar återhämtning
            och att om de gör det måste de fortsätta reformarbetet även vid
            en gynnsammare ekonomisk utveckling. Det är synd att regeringen
            inte själv följer det råd som den ger till andra. Det är nämligen
            när ekonomin är god som man ska göra förnyelse, men det verkar
            som om regeringen inte klarar det, varken internt eller - förstås
            - tillsammans med Miljöpartiet och Vänsterpartiet. Tillsammans
            cementerar man ju de strukturer som är dagens.
          </note>
          <note>
            Jag ska nämna två strukturförändringar som skulle vara givande.
          </note>
          <note>
            En alarmerande situation gäller sjukförsäkringskostnaderna, som
            skenar samtidigt som rehabiliteringsinsatserna minskar. Jag menar
            att det behövs en påtaglig satsning för rehabilitering. Det behövs
            en sjukförsäkringskommission, med utgångspunkten att samordna
            resurserna kring individen, självklart med målsättningen att minska
            sjukpenningkostnaderna och förbättra livskvaliteten för människor.
          </note>
          <note>
            En annan fråga gäller själva strukturen på näringslivet. Under
            hela efterkrigstiden har tron på storföretag och storskalighet
            varit lite av ett grundtema i den svenska utvecklingsmodellen.
            Arbetarrörelsen, statliga verk och starka ägarfamiljer har alla
            stött framväxten av svenska mästare, gärna med en koncentration
            till ett eller ett fåtal storföretag per bransch.
          </note>
          <note>
            Svenskt näringsliv ser därför ut lite som ett timglas, med relativt
            många små företag och relativt många stora företag. Den strukturen
            hindrar bl.a. svenska företag från att ta marknadsandelar på t.ex.
            den internationella miljömarknaden. Den marknaden är i dag beräknad
            till ungefär 4 000 miljarder kronor och växer med 5-20 % per år.
          </note>
          <note>
            För att förbättra företagsstrukturen vill vi ha enklare regler
            för företagare och sänkta arbetsgivaravgifter, naturligtvis med
            en tydlig inriktning på små och medelstora företag. Vi vill också
            ha en storsatsning på export av miljöteknik och internationalisering
            av miljödrivna företag. Det skulle vara en strukturförändring
            att utnyttja och använda när ekonomin är god, att använda och
            ha nytta av framöver.
          </note>
          <note>
            När det gäller skattesystemet ska det naturligtvis gynna arbete
            och kunskap och stärka människors ställning på arbetsmarknaden.
            Som ett led i det måste skatterna för vanliga människor, låg-
            och medelinkomsttagare, sänkas. Det måste vara grunden i synen
            på skatteförändringarna. Vi vill ha en varaktig lösning för sänkta
            inkomstskatter, med ett höjt grundavdrag.
          </note>
          <note>
            Det gäller människor med just de vanliga inkomsterna i Sverige.
          </note>
          <note>
            Så arbetar inte regeringen, utan man har i budgeten gjort upp
            med Vänstern och Miljöpartiet om ett annat synsätt. Man har valt
            ett sätt att arbeta som ger fel fördelningspolitisk profil, som
            det heter. Man landar på att det blir människor med högre inkomster
            som får den största skattesänkningen räknat i kronor.
          </note>
          <note>
            Den här tekniken som regeringen har valt drabbar, gynnar inte
            eller ger ingenting till pensionärer och till studenter.
          </note>
          <note>
            Vi menar att det viktiga är att den här ekonomiska uppgången
            ska kännas för alla människor i landet, att alla ska få del av
            den bättre ekonomin. Naturligtvis gäller det också entreprenörerna,
            som kan sägas vara lite av vår tids förebilder.
          </note>
          <note>
            Vi måste sänka skatter och avgifter och ge människor chansen
            att utveckla idéer i företag som skapar fler jobb. Det ska ske
            genom skatteväxling, men det ska vara en äkta skatteväxling, Birger
            Schlaug, inte en falsk. Det ska vara en skatt där det är raka
            rör mellan sänkt skatt på arbetskraft och höjd skatt på miljöskadliga
            verksamheter. Vi i Centerpartiet vill ha en sådan äkta skatteväxling,
            och därför vill vi naturligtvis att arbetsgivaravgifterna ska
            sänkas.
          </note>
          <note>
            Vi vill främja de mindre företagen, där anställningspotentialen
            är störst.
          </note>
          <note>
            Vi vill ha ökade avgifter och skatter på miljöstörande verksamhet.
            Den äkta skatteväxlingen är bra för sysselsättningen i landet,
            och den är bra för miljön.
          </note>
          <note>
            Så är det inte med Miljöpartiets och regeringens skatteväxling.
          </note>
          <note>
            Jag tycker också att det var bra att frågan om synen på kvinnor
            fördes in i debatten. Det finns många delar av den diskussionen
            som kan göras mycket konkreta och mycket tydliga, Gudrun Schyman.
            Jag tror att det är på det sättet att kvinnor och män t.ex.
          </note>
          <note>
            drabbas olika av brott. Vart tredje mordoffer i Sverige är ju
            en kvinna som misshandlas till döds av den man hon lever med eller
            har haft ett förhållande med.
          </note>
          <note>
            Jag tycker att det är viktigt att samhället reagerar snabbt på
            sådant våld. Vi måste öka insatserna just när det gäller den typen
            av våld, framför allt förstås mot kvinnor. En pusselbit i detta
            - jag säger inte att det är hela lösningen - är att ge ökade resurser
            till rättsväsendet. Därför tror jag att det är viktigt att det
            stöd som kan ges både till polis, till domstolar och till kriminalvård
            kan öka och få en sådan utformning och storlek att människor -
            inte minst kvinnor - kan känna sig tryggare i Sverige. Ett ökat
            stöd till det svenska rättsväsendet är en pusselbit.
          </note>
          <note>
            Till slut, fru talman, ska jag säga att det finns många saker
            som kan bidra till en positiv och fortsatt god utveckling för
            vårt land. Dit hör naturligtvis högre utbildning och forskning.
            Dit hör möjligheten för alltfler att studera, utbilda sig och
            förkovra sig inte minst med högre utbildning. Vi måste ha ett
            studiemedelssystem som ger de möjligheterna till alltfler studenter.
            Vi måste naturligtvis se till att åstadkomma en förändring i skolan,
            som skapar frihet och initiativförmåga och gör så att skaparkraft
            tas till vara hos elever, lärare och föräldrar. Vi måste värna
            om dem som i skolan har alldeles särskilda tydliga behov.
          </note>
          <note>
            Svaret som Gudrun Schyman gav tidigare på frågan hur Vänsterpartiet
            kommer att förhålla sig till den skoldebatt som just nu förs i
            riksdagen när det gäller bl.a. Ekeskolan är naturligtvis medvetet
            luddigt. Beskedet skulle kunna vara tydligt här i dag: Ekeskolan
            i Örebro ska vara en skola som också får möjlighet att använda
            sin kompetens till elevernas bästa.
          </note>
          <note>
            Fru talman! Det går bra för Sverige. Det går bra för många delar
            av Sverige. Det går inte bra för hela
          </note>
          <note>
            Sverige. Det behövs en politik i Sverige i dag, fru talman, som
            ser hela Sveriges problem och också hela
          </note>
          <note>
            Sveriges möjligheter. Det behövs helt enkelt en annan politik
            i dag.
          </note>
          <note>
            (Applåder)
          </note>
          <note type="speaker">
            Anf. 33 GUDRUN SCHYMAN (v) replik:
          </note>
          <note>
            Fru talman! Jag begärde replik för att Lennart
          </note>
          <note>
            Daléus inte heller förra gången hörsammade min inbjudan till
            samtal. Nu tog Lennart Daléus upp frågan om ökade insatser mot
            våldet mot kvinnor, och det tycker jag är bra. Men jag vill också
            ställa samma fråga till Lennart Daléus: Ser Centerpartiet att
            det finns maktstrukturer i samhället som förtrycker och diskriminerar
            kvinnor? Om svaret på den frågan är ja undrar jag vad ni vill
            använda för politiska verktyg för att komma till rätta med detta.
          </note>
          <note type="speaker">
            Anf. 34 LENNART DALÉUS (c) replik:
          </note>
          <note>
            Fru talman! Att jag inte alltid hörsammar Gudrun
          </note>
          <note>
            Schymans inbjudan att prata när hon vill innebär inte att frågorna
            inte är viktiga.
          </note>
          <note>
            Jag redogjorde för några politiska instrument man kan använda
            i arbetet med den insikt som vi möjligen båda har i denna fråga.
            Ett sådant sätt är att stärka rättsväsendet. Ett annat är att
            ge utrymme för organisationer och strukturer som arbetar aktivt
            och kompetent med dessa frågor. Ett sådant organ eller instrument
            är Kvinnocentrum i Uppsala. Då blir min motfråga till Gudrun Schyman
            förstås hur mycket stöd Vänsterpartiet är berett att ge till Kvinnocentrum
            i Uppsala. Är det en verksamhet som Gudrun Schyman bedömer som
            viktig, angelägen och värd stöd i den riktning vi kanske båda
            är överens om?
          </note>
          <note type="speaker">
            Anf. 35 GUDRUN SCHYMAN (v) replik:
          </note>
          <note>
            Fru talman! Jag ska ärligt svara att jag just på den konkreta
            frågan inte har svaret. Jag kan informera mig om det och vidarebefordra
            det svaret till Lennart
          </note>
          <note>
            Daléus.
          </note>
          <note>
            Vad jag vill komma åt, Lennart Daléus, är att det krävs politiska
            verktyg för att komma till rätta med ett strukturfel. Det handlar
            om representation i det politiska livet och i maktförsamlingar
            också i det privata näringslivet. Vad vill Centerpartiet göra
            för att komma till rätta med lönediskrimineringen, t.ex.?
          </note>
          <note>
            Vad vill Centerpartiet göra för att komma till rätta med den
            oerhört dåliga representationen på den privata sidan, dvs. i bolagsstyrelser
            osv.?
          </note>
          <note type="speaker">
            Anf. 36 LENNART DALÉUS (c) replik:
          </note>
          <note>
            Fru talman! Det är på sitt sätt okej att Gudrun
          </note>
          <note>
            Schyman inte känner till Kvinnocentrum i Uppsala.
          </note>
          <note>
            Jag kan informera Gudrun Schyman om det senare.
          </note>
          <note>
            Man har begärt 2 miljoner kronor till sin mycket angelägna verksamhet,
            men har fått nej av socialministern och därmed av makthavaren
            Gudrun Schyman. Det är svaret.
          </note>
          <note>
            Vi är i Centerpartiet nästan jämställda i vår riksdagsgrupp.
            Vi har tio kvinnor och åtta män. I och med att vi nästan är jämställda
            har vi också en stark känsla för frågorna om kvinnors jämställdhet.
            Det leder bl.a. till att centerkvinnorna - en stark organisation
            - driver just frågan om hur vi ska komma till rätta med bl.a.
            löneskillnaderna, dvs. de strukturella problem som missgynnar
            kvinnor på den svenska arbetsmarknaden. Det arbetet står hela
            Centerpartiet bakom.
          </note>
          <note type="speaker">
            Anf. 37 LARS LEIJONBORG (fp):
          </note>
          <note>
            Fru talman! Europas onda arv har vi påmints om den senaste tiden.
            Jörg Haider, som har berömt Hitlers sysselsättningspolitik och
            hyllat SS, gick framåt i det österrikiska valet. I Norge gick
            Carl I Hagens
          </note>
          <note>
            Fremskrittspartiet framåt. I vårt eget land kom det häromdagen
            en rapport från Brottsförebyggande rådet som visar att Sverige
            nu är det ledande landet på s.k.
          </note>
          <note>
            vit-makt-musik, alltså sådan musik som sprider rashat över världen
            av grupper vid namn som Pluton Svea och Division S. En rapport
            från säpo säger att dubbelt så många brott med högerextrema inslag
            polisanmäldes 1998 som året innan.
          </note>
          <note>
            Hur kan det bli så här? Vi lever just nu i ett år då
          </note>
          <note>
            Europas TV-kanaler skickar ut tillbakablickande program om ett
            1900-tal som har färgats mörkt av totalitära experiment: nazismens
            koncentrationsläger och kommunismens Gulag. Men nu, när vi ska
            vända historiens blad, tycks människor ändå redo att lyssna till
            hatets och intoleransens röster. Det visar att demokratins och
            toleransens budskap måste förkunnas med större kraft. Europa behöver,
            annorlunda uttryckt, mer av liberalism. Europas goda arv måste
            hävdas. Vi behöver stå upp tydligare för de grundläggande idéer
            som bär upp ett gott samhälle - idéer som utgår från varje människas
            okränkbara värde.
          </note>
          <note>
            Jag tror att det vore bra om den politiska debatten utgick mer
            från idéer och, som Alf Svensson var inne på, förmådde förmedla
            mer av visioner. I dag vänder sig många, inte minst unga, bort
            från politiken. Jag tror att ett skäl är att den känns idéfattig
            och inte tillräckligt framåtblickande. Jag vill här och på andra
            sätt göra vad jag kan för att försöka utveckla den politiska debatten.
          </note>
          <note>
            Jag tror att frihetsbegreppet ska vara centralt när vi tar steget
            in i ett nytt sekel. Det är i frihet som människor växer. Frihet
            är en förutsättning för att livet ska vara innehållsrikt och meningsfullt.
            Just mitt liv är det bara jag som lever. Jag bör i så stor utsträckning
            som möjligt själv få bestämma hur det ska levas. Erfarenheten
            visar också att det ur frihet växer ansvarstagande och solidaritet.
          </note>
          <note>
            Det finns en person som heter D.J. Manning. Han har definierat
            liberalismen som en ständigt fortgående dialog om frihetens förutsättningar.
            Det är sant, eftersom friheten är det mest centrala begreppet
            i liberalismen men också därför att det inte finns någon liberal
            handbok där man alltid kan slå upp exakt hur olika problem ska
            lösas. Det behövs en ständig dialog om frihetens förutsättningar.
            Friheten hotas av många krafter i tillvaron. Politiken, som har
            nämnts här, kan vara en sådan faktor. Men det finns också andra
            krafter. Droger har nämnts. Det finns alla möjliga krafter i tillvaron
            som vill beskära vår frihet. Liberalismens uppgift är att stå
            på den enskilda människans sida mot alla sådana krafter.
          </note>
          <note>
            Människor är olika. Därför behövs det olika lösningar för att
            vidga människornas frihet. En handikappad kan behöva mera skattepengar
            för att få sin frihet vidgad. För andra skulle friheten vidgas
            om skatterna sänktes. Den typen av avvägningar måste politiken
            klara av, och liberalismen är en bra kompass.
          </note>
          <note>
            Jag vill ta upp ett annat exempel. Kvinnovåld är tyvärr ett växande
            problem i vårt samhälle. Det debatteras en hel del om hur man
            ska komma åt det.
          </note>
          <note>
            Man har talat om friheten för de män som begår dessa brott. Kan
            man utfärda förlängda besöksförbud? Är det rimligt med elektroniska
            fotbojor, osv.? Å andra sidan har vi i det här fallet kvinnor
            vars frihet beskärs dramatiskt. De vågar kanske inte gå ut. De
            vågar inte öppna när det ringer på dörren. I den frihetskonflikten
            står det klart för mig att samhället tydligare måste ta ställning
            för de förföljda kvinnorna och belägga de män som fortsätter att
            begå dessa brott med frihetsinskränkningar. Det ökar den totala
            friheten i samhället.
          </note>
          <note>
            Ett utflöde av vår frihetsvision är vår tro på tolerans och internationalism.
            Vi vill se ett mer gränslöst
          </note>
          <note>
            Sverige. Vi vill att Sverige ska vara tydligt engagerat i Europasamarbetet.
            Naturligtvis ska Sverige vara med i EMU så fort som möjligt. Sverige
            ska gå i spetsen när det gäller de globala demokrati- och rättvisefrågorna.
            Vårt bistånd ska vara generöst, och vi ska hela tiden driva frågor
            om mänskliga rättigheter och frihandel, inte minst för u-ländernas
            skull.
          </note>
          <note>
            Ett annat utflöde av vår frihetsvision är vår tro på mångfald.
            Människor är inte stöpta i samma form.
          </note>
          <note>
            Valfriheten måste bli större. Vi kan inte få för mycket av idéer
            och entreprenörskap. Det här har vi drivit år efter år, ofta i
            strid med Socialdemokraterna. Göran
          </note>
          <note>
            Persson har i den här debatten redan tagit upp en vårdfråga från
            ett, tycker jag, mycket verklighetsfrämmande perspektiv. Vi ska
            ju tala om idéer. Så långt är vi överens. Men vi ska för den skull
            inte förfalla åt teoretiserande.
          </note>
          <note>
            På vägen hit ryckte jag åt mig några lokaltidningar i en tidningshylla
            och såg några rubriker. I Västerbottens-Kuriren står det att bara
            de allra sjukaste får vård och att det är kaos i operationsköerna.
            I Nerikes
          </note>
          <note>
            Allehanda står det att läkarna börjar ta slut och att var tredje
            vill sluta i förtid.
          </note>
          <note>
            Detta är realiteten i vården. Dessa båda landsting är socialdemokratiskt
            styrda. Då är frågan: Har vi för mycket av nytänkande i vården
            eller har vi för lite?
          </note>
          <note>
            Göran Persson ägnade en replik åt att attackera ett nytänkande.
            Jag menar att vi på alla sätt ska uppmuntra nya grepp i vården,
            eftersom verkligheten är mycket bekymmersam.
          </note>
          <note>
            Dessa rubriker som har funnits de allra senaste dagarna har kommit
            efter stora tillskott av extra resurser. Men sanningen är den
            att inga miljarder i världen räcker om vi inte går in och ändrar
            strukturer och maktpyramider som är felaktigt uppbyggda. Jag tror
            just att privata alternativ är ett sätt - inte det enda
          </note>
          <note>
            - att förnya vården. Det är bra för patienterna och personalen.
            Om det någonstans skulle uppstå något rörelseöverskott är det
            bara en fördel, men det är inte det viktiga. Det viktiga är att
            det är bra för patienter och personal.
          </note>
          <note>
            Ett tredje utflöde av vår frihetsvision som jag vill nämna är
            vårt mycket starka engagemang för kunskap och bildning. Frihet
            är nämligen i högsta grad något som växer inifrån. Det är individer
            med mognad och inre styrka som kan ta till sig friheten. Det är
            bara människor med värderingar och kunskap som kan orientera sig
            i ett samhälle med stor frihet. Detta ställer mycket höga krav
            på skolan.
          </note>
          <note>
            Vi hade en debatt före valet om det här. Alla sade att vi måste
            satsa på lärarna. Vi vågade också säga att lärarlönerna måste
            höjas. Nu är det en stor konflikt om den frågan. Andra fackliga
            rörelser går till attack mot lärarna, som vill rätta till den
            här felaktiga lönesättningen. Det är andra fackliga rörelser som
            i årtionden har bidragit till en felaktig lönebildning i Sverige.
            Men nu när detta fel som i allra högsta grad bidrar till Sveriges
            problem förhoppningsvis kan rättas till blir det en stor strid
            om det.
          </note>
          <note>
            Folkpartiet sitter ju med och leder en del kommuner. Vi sitter
            i Kommunförbundets styrelse och på andra håll där den här frågan
            hanteras. Vi anser att lärarnas lönesättning är ett strukturproblem
            som vi är redo att rätta till. Vi kom tillsammans med några andra
            partier till makten här i Stockholm, och här har vi redan genomfört
            en första höjning av lärarlönerna.
          </note>
          <note>
            Jag tror att det är nödvändigt att gå vidare på den vägen. Det
            behöver göras mycket mer på skolans område, men motiverade lärare
            är och förblir en mycket viktig del av en framgångsrik skolpolitik.
          </note>
          <note>
            Herr talman! Låt mig till sist, som flera andra har gjort, konstatera
            att det nu går bra för Sverige. Men om vi ska tala om idéernas
            betydelse är det viktigt att vi gör klart för oss vilka grundläggande
            idéer det är som gör att det går bra för Sverige. Det är ju Socialdemokraterna
            som i hög grad har suttit vid makten.
          </note>
          <note>
            Man kan titta både på hela 1900-talet och på perioden sedan 1994.
            Men jag vill påstå att det faktum att det nu går bra för Sverige
            beror på att vi på några punkter har fått genomslag för liberala
            idéer. Vi har i årtionden sagt att det måste löna sig att arbeta.
            Det var den princip som låg till grund för den stora skattereformen,
            som nu betyder oerhört mycket. Vi har sagt att
          </note>
          <note>
            Sverige ska vara en del av Europa. Det fick vi gehör för genom
            EU-medlemskapet. Så där kan man fortsätta och komma fram till
            att det knappast är utpräglat socialdemokratiska idéer som har
            hjälpt oss fram dit där vi nu är.
          </note>
          <note>
            Det där är viktigt, för det är inte så att alla våra problem
            är lösta. Långsiktigt ser vi mycket allvarliga problem. De stora
            företagen flyr Sverige. Detta är ett enormt allvarligt strukturproblem.
            De små företagen tillkommer inte alls i den takt som skulle behövas.
          </note>
          <note>
            Det är alltså oerhört viktigt att företagsklimatet förbättras.
            Detta är en viktig liberal idé och det är otroligt viktigt att
            den finns med när vi tar steget in i nästa århundrade och nästa
            årtusende.
          </note>
          <note>
            Som många andra har jag läst artiklarna om Annika Åhnbergs bok.
            Hon konstaterar där att socialdemokratin är idéfattig. I en intervju
            nämnde hon t.o.m.
          </note>
          <note>
            några exempel på områden där debatten borde vara öppnare inom
            socialdemokratin. Hon nämnde personval, EMU och privata lösningar
            vid sidan av de offentliga. Jag skulle inte ha kunnat säga det
            bättre själv. Vad hon säger är precis vad som behövs. Det vore
            bra för Sverige om socialdemokratin vågade ta de debatterna inom
            sig och komma till kloka lösningar.
          </note>
          <note>
            I artikeln anklagas Annika Åhnberg för liberala tankar. Det är
            ungefär som när Mona Sahlin någon gång hade sagt något och beskylldes
            för att vara folkpartist. Det används som skällsord inom arbetarrörelsen.
            Jag tror dock att Annika Åhnberg har något mycket viktigt att
            säga. Vi behöver mer av idédebatt, och det vore bra för Sverige
            om det också blev mer av frihetstänkande inom socialdemokratin.
            Men för närvarande tycks det inte finnas så mycket att hoppas
            på. Därför är det tur att det finns ett liberalt alternativ.
          </note>
          <note>
            Det är min övertygelse, herr talman, att det är de liberala idéerna
            som bäst kan leda oss in i ett nytt sekel.
          </note>
          <note>
            (Applåder)
          </note>
          <note type="speaker">
            Anf. 38 BIRGER SCHLAUG (mp) replik:
          </note>
          <note>
            Herr talman och alla ni som lyssnar! Det behövs mer av liberalism
            - ja, självklart måste en liberal tycka det. Det vore ju konstigt
            annars. Lika självklart är det att jag tycker att det behövs mycket
            mer av ekohumanism, mycket mer av gröna värderingar.
          </note>
          <note>
            Men inom alla de här ideologierna finns det schatteringar. Inom
            liberalismen har vi manchesterliberalismen med Herbert Spencer
            och andra som drev en ganska märklig liberalism - det var en Guds
            gåva att en del var fattiga osv.; de får skylla sig själva. Sedan
            har vi nyliberalismen. Vi har också socialliberlismen, som jag
            känner en viss värdegemenskap med.
          </note>
          <note>
            För att inte ordet frihet ska förflackas måste man också diskutera
            vad frihet är. Det är frihet att få röka vad som helst men det
            är också frihet att slippa rök i ett rum. Det kan vara frihet
            att skita ned men det kan också vara frihet att kunna andas ren
            luft och äta riktig mat.
          </note>
          <note>
            Om man går in i en sådan här frihetsdebatt, Lars, tycker jag
            att man måste vara seriös och inte använda det här som slagord,
            för då fördummar man den här debatten som Lars ändå vill föra
            som en ideologisk debatt.
          </note>
          <note>
            Jag tror att det behövs en mycket stor, och en större, frihet
            inom kultursektorn totalt sett. Det behövs ökad broderskap inom
            ekonomin och total jämlikhet inom rättsväsendet. Men att säga
            att det ska vara frihet inom rättsväsendet eller frihet inom ekonomin
            är något som jag inte tror på. Det behövs spelregler, för annars
            är det alltid den starke som går ur det hela som vinnare.
          </note>
          <note>
            Apropå friheten skulle jag vilja ställa en fråga. Vi hade tidigare
            en sjukvårdsdebatt där jag ställde en fråga. Jag fick inget svar
            men mellan orden förstod jag kanske vad svaret var. Regeringen
            pratar om att man vill ha regler för ägande av sjukhus o.d. Har
            man frihet ska man inte ha några regler för just ägandet.
          </note>
          <note>
            Men sedan behövs det ju andra regler. Det är Lars
          </note>
          <note>
            Leijonborg och jag säkert fullständigt överens om.
          </note>
          <note>
            Det är inte så att vi tycker att alternativ är dåligt, så gå
            inte upp i talarstolen och anklaga oss för det! Vi tycker att
            det är bra med en massa friskolor. Det är jättebra med Vidarkliniken
            och stiftelser som bär idéer om hur sjukvården ska vara. Det är
            jättebra med kooperativa lösningar. Det behövs helt klart ett
            nytänkande och nya grepp.
          </note>
          <note>
            Problemet är att om man inte har vissa regler för ägandet kan
            konstiga situationer uppkomma. Vem äger forskningsresultaten på
            privata sjukhus? Det behövs regelverk för det. Är det rimligt
            att infrastruktur i form av sjukhus ska ägas av ett transnationellt
            företag, t.ex. Sandoz eller Zeneca, eller behövs det faktiskt
            spelregler? Och är det faktiskt så,
          </note>
          <note>
            Lars Leijonborg, att rimliga och bra spelregler gynnar alternativen
            eftersom man kan hålla borta de lite absurda alternativen? Jag
            tror det. Jag tror nämligen att man med schysta spelregler kan
            öka mångfalden.
          </note>
          <note>
            Utan spelregler, något som Lars Leijonborg talar om, förstör
            man för de bra alternativen därför att rädslan för att de dåliga
            alternativen ska ta över blir alldeles för stor.
          </note>
          <note type="speaker">
            Anf. 39 LARS LEIJONBORG (fp) replik:
          </note>
          <note>
            Herr talman! Frihet är ett centralt begrepp. Vi liberaler är
            bäst på frihet, för vi har i ett par hundra år fört just den intellektuella
            dialog som D.J. Manning talade om; detta för att försöka hitta
            avvägningar och lösningar som så mycket som möjligt ökar alla
            människors frihet. Alla människors frihet är den liberala visionen.
          </note>
          <note>
            Sanningen är att det behövs inga ytterligare regler för ägande
            av sjukhus. Det är landstingen som enligt hälso- och sjukvårdslagen
            svarar för sjukvården. Det är bara vård som de köper upp som i
            praktiken kan existera. Där kan vi med fullt förtroende lita på
            Socialstyrelsens inspektioner, landstingets upphandling och patienternas
            val. Patienterna kommer aldrig att gå till sjukhus där vården
            är dålig. Sedan har vi massmediernas granskning. Det finns alltså
            fullt tillräckligt med regler på detta område.
          </note>
          <note>
            Hur forskningsresultat ska förvaltas kan man naturligtvis avtala
            om. Det är inga som helst problem.
          </note>
          <note>
            Detta är Bure, som i går slöt avtal med Stockholms läns landsting,
            mycket intresserat av. Det här är alltså inte ett problem. De
            som vill inskränka friheten borde i stället bevisa vad man vinner
            på det.
          </note>
          <note type="speaker">
            Anf. 40 BIRGER SCHLAUG (mp) replik:
          </note>
          <note>
            Herr talman! Frihet är ett väldigt omfattande begrepp. Jag tycker
            fortfarande att Lars förenklar det.
          </note>
          <note>
            Väldigt konkret: Det är frihet att få röka i ett rum men det
            är också frihet att slippa röken. Liberalismen har väldigt många
            olika frihetsbegrepp.
          </note>
          <note>
            Alla som lyssnar där hemma eller här på debatten vet nu att Folkpartiet
            tycker att det egentligen är helt okej att transnationella stora
            bolag ska få köpa upp sjukhus, dvs. köpa upp infrastruktur; det
            är bra att veta det. Vi tycker inte det. Däremot tycker vi att
            det är jättebra med stiftelser och allt möjligt sådant men där
            menar vi att gränsen går.
          </note>
          <note>
            Ökad frihet inom kultursektorn - javisst. Men ökad broderskap
            inom ekonomin och total jämlikhet inom rättsväsendet är vad som
            bör gälla!
          </note>
          <note type="speaker">
            Anf. 41 BIRGER SCHLAUG (mp):
          </note>
          <note>
            Herr talman, alla ni som lyssnar och alla ni som tittar på Ungdomens
            miljöriksdag just nu i Katrineholm!
          </note>
          <note>
            I det provrör som jag håller i finns det bromerade flamskyddsmedel
            som är så aktuellt just nu men detta är egentligen ingen nyhet.
            Vi har skrivit många motioner om det och har tagit upp frågan
            i olika valrörelser. Just nu finns det här medlet i höga koncentrationer
            i modersmjölk. Det finns också i rötslam, ja, överallt. Detta
            är en av alla de kemiska föreningar som vi människor har släppt
            ut. Det skrämmande är att vi människor bedriver en kemisk krigföring
            mot oss själva.
          </note>
          <note>
            Det som det har talats om de senaste dagarna är flamskyddsmedlen.
            Men det är en liten topp på ett gigantiskt isberg av mängder med
            kemiska föreningar som vi vet finns. En del känner vi inte ens
            till ännu. Problemet när ett ämne fokuseras är att vi tror att
            kommer vi till rätta med det har vi löst problemen. Så är det
            inte.
          </note>
          <note>
            Miljöfrågorna har skrikit med sin frånvaro i den här debatten.
            Det är tråkigt, för jag minns en gång på
          </note>
          <note>
            80-talet när alla talade om att alla partier skulle bli nya miljöpartier.
            Jag tycker att det är lite absurt när den politiska debatten handlar
            mer om marginalskatter än om hotet mot våra celler, de celler
            som växter, djur och människor faktiskt är uppbyggda av. Det spelar
            inte så stor roll om vi har en marginalskatt på
          </note>
          <note>
            52 % eller 55 % om vi bedriver en krigföring mot våra egna celler.
            Därför måste miljöfrågorna lyftas också i den politiska debatten.
          </note>
          <note>
            En omfattande miljöundersökning i det arktiska området har visat
            att höga halter av olika miljögifter finns i bottensediment, sälar,
            valar och fisk. Utmed nordöstra Kanadas och Grönlands kuster har
            man hittat enormt stora mängder PCB i fiskkött. Här i
          </note>
          <note>
            Sverige varnar vi gravida kvinnor för att äta fet fisk.
          </note>
          <note>
            Vad ska arktiska kvinnor äta om de inte får äta det de alltid
            har ätit där uppe? Tala om frihetsinskränkning!
          </note>
          <note>
            Det vi ser i dessa områden, och det sprider sig, är det som ramlar
            ned från välfärdens bord i vårt land och i andra länder.
          </note>
          <note>
            Det är hög tid att Sverige går före för att skynda på saneringen
            av kemikalier i vårt eget land, att vi inte sitter tysta utan
            utmanar EU på ett mycket tuffare sätt än vi har gjort hittills.
            Det är hög tid att Sverige när det blir ordförandeland i EU faktiskt
            bedriver en kamp för en riktig miljögaranti, där varje land har
            rätten att gå före och ställa hårdare miljökrav. Det är hög tid
            att Sverige är pådrivande när det gäller att ta fram en konvention
            om svårnedbrytbara organiska föroreningar och inte bara väntar
            att någon annan ska göra det.
          </note>
          <note>
            Jag skulle vilja ha ett svar från Göran Persson: Får vi se att
            en miljögaranti, allas rätt att gå före och ställa hårdare miljökrav,
            blir en av de främsta sakerna som Sverige ska driva som ordförandeland?
          </note>
          <note>
            Vi står inför gigantiska utmaningar om vi avser att överlämna
            en någotsånär god jord till våra barn och barnbarn. Genom att
            fortsätta miljöförstöringen, genom att inte ta de nödvändiga stegen,
            genom att tala om frihet lite slarvigt, som Lars Leijonborg gör,
            inskränker vi våra barns möjligheter att ha någon frihet i sin
            tur. Genom att inte ta miljöfrågorna på allvar ockuperar vi deras
            frihetsutrymme. Det är därför som miljöfrågorna är de största
            av alla frågor i globalt perspektiv. De största!
          </note>
          <note>
            Vad ska kvinnorna i Arktis äta om de inte kan äta den fisk som
            finns där?
          </note>
          <note>
            Den budget som nu finns för år 2000 har Lennart
          </note>
          <note>
            Daléus ironiserat över och sagt inte ger någon riktig skatteväxling.
            Vi är överens om vikten av skatteväxling. Kör inte Surt sa räven-spelet
            hela tiden, utan var lite glad över att det faktiskt händer någonting.
            Hade ni suttit där vi sitter nu hade ni också försökt. Jag vet
            det. Jag litar på Lennart i den frågan. Men lita också på mig
            då! Vi vill driva en grön skatteväxling och vi kommer att göra
            det i fortsättningen också.
          </note>
          <note>
            När Göran Persson var i Västerås och höll sitt stora miljötal
            framhöll han grön skatteväxling som en viktig fråga. Det är jättebra.
            Vi har kommit dithän nu,
          </note>
          <note>
            Lennart. Om vi själva fick bestämma hade det blivit mer av det,
            visst, och större. Det är jag fullständigt övertygad om. Varken
            Miljöpartiet eller Centern har egen majoritet. Så är det ju. Men
            vi har tagit de första stegen och det är bra.
          </note>
          <note>
            Det handlar inte bara om miljöförstöring, det handlar också om
            den sociala miljön. En av de allra viktigaste frågorna i framtiden
            är att vi måste få mer tid för våra barn. Mer tid! Därför är sänkt
            arbetstid den långsiktigt mest centrala sociala frågan vi kan
            driva. Föräldrar måste få mer tid för sina barn. Jag förstår inte
            finessen med maxtaxa. Om man tittar på barnkonsekvensanalysen
            för detta heter det att fördelen för barnfamiljer är att man ska
            kunna jobba mer.
          </note>
          <note>
            Men det är inte riktigt så att det är välfärd att ha ettåringar
            på dagis tio elva timmar varje dygn. Det är ingen välfärd. Jag
            skulle hellre, åtminstone rent filosofiskt, säga att det behövs
            en maxtid på dagis för ettåringar, inte maxtaxa. Låt oss se till
            att kvaliteten i barnomsorgen ökar i stället. Det är viktigare.
            Låt oss ta det andra sedan.
          </note>
          <note>
            Det är en stor utmaning vi har i det här samarbetet. Vi vill
            fortsätta med det. Vi vill fortsätta med den gröna skatteväxlingen.
            Vi vill fortsätta med att steg för steg föra över pengar från
            militären till skolan och vården. Vi vill återupprätta ett värdigt
            bistånd. Det är en bit kvar, det ska gudarna veta. Vi vill öka
            jämställdheten. Vi vill se till att integrationen fungerar.
          </note>
          <note>
            Sedan måste vi börja sänka arbetstiden. När vi har tagit de stegen
            har vi kommit en liten bit på väg mot ett ekologiskt och socialt
            hållbart samhälle.
          </note>
          <note>
            Vår gröna utmaning är lika tydlig som svår egentligen. Vi i den
            gröna rörelsen vill att jorden ska överleva. Vi vill något så
            enkelt som att våra barn och barnbarn ska ha ett frihetsutrymme
            för att själva kunna välja, den frihet som Lars Leijonborg så
            gärna talar om, en frihet utan en påträngande miljöförstöring.
          </note>
          <note>
            (Applåder)
          </note>
          <note type="speaker">
            Anf. 42 LENNART DALÉUS (c) replik:
          </note>
          <note>
            Herr talman! Man ska inte älta ord som skatteväxling. Men min
            invändning riktar sig mot det sätt
          </note>
          <note>
            Birger Schlaug och Miljöpartiet resonerar på. Man missbrukar
            ett begrepp som kanske skulle få delar av näringslivet, industrin
            och andra att ställa sig positiva till en förändring, ett annat
            skattesystem, om de visste att vid en höjning av miljöskatter
            inträder också en sänkning av skatten på jobb. Om man inte gör
            på det sättet, som just nu är fallet med regeringen och Miljöpartiet,
            utan slarvar bort begreppet, kan det bli så att andra inte är
            med på vagnen när vi sedan behöver det.
          </note>
          <note>
            Det är själva poängen.
          </note>
          <note>
            Herr talman! Eftersom Birger Schlaug vädjar till miljöriksdagen
            i Katrineholm att lyssna kan jag säga att ni förstås hörde när
            han talade om flamskyddsmedlen. De finns i modersmjölk och de
            finns i fisk.
          </note>
          <note>
            Det sättet att bedriva miljöpolitik på är med skrämselutgångspunkt.
            Det viktiga är ju att tala om varifrån medlen kommer och göra
            något åt dem. Det är det viktiga. Det har vi i Centerpartiet försökt
            här i riksdagen genom att år efter år kräva ett särskilt producentansvar
            för elektroniska produkter som innehåller de bromerade flamskyddsmedlen.
            År efter år har Miljöpartiet och Birger Schlaug röstat emot. Det,
            herr talman, är problemet.
          </note>
          <note type="speaker">
            Anf. 43 BIRGER SCHLAUG (mp) replik:
          </note>
          <note>
            Herr talman! Jag har bara en minuts talartid kvar.
          </note>
          <note>
            Jag tycker att vi ska gå tillbaka till hävderna och kika på vem
            som gör vad. Det är en ny och intressant tanke att Miljöpartiet
            har motverkat allt som syftat till att få bort bromerade flamskyddsmedel.
            Mig veterligen har vi väckt motioner om detta ända sedan vi kom
            in i riksdagen.
          </note>
          <note>
            Till grön skatt. Lennart Daléus måste vara den enda i Sverige
            som inte har sett vad den här budgeten handlar om. Den handlar
            om sänkta skatter på arbete och höjda miljöavgifter. Sydkraft
            och andra skriker ju. Vi har ju höjt miljöskatterna.
          </note>
          <note>
            Vi ville mer. Det ville säkert Lennart Daléus också. Men det
            är en grön skatteväxling. Dessutom tror jag att man i näringslivet
            är ganska nöjd med de två steg av sänkta arbetsgivaravgifter som
            införs, dels för långtidsarbetslösa, dels om man sätter av pengar
            på ett kompetenskonto. Det är inte dumt det heller. Det är ett
            litet steg, men vi vill mer. Det vill säkert Lennart Daléus också.
            Var inte så sur!
          </note>
          <note type="speaker">
            Anf. 44 LENNART DALÉUS (c) replik:
          </note>
          <note>
            Herr talman! Mitt humör är inte avgörande för debattens innehåll
            utan det är mer vad Birger Schlaug försöker säga.
          </note>
          <note>
            Det är inte fråga om skatteväxling. Det här landet behöver sänkt
            skatt på jobb. Arbetsgivaravgifterna ger möjlighet till nya jobb,
            att få in människor i sysselsättning och verksamheter. Det är
            utmärkt med kompetenskonton, men de har ingenting med skatteväxling
            att göra. De gynnar dem som är verksamma i dag, har en anställning
            där de kan utvecklas. Skatteväxling ska leda till att få in mer
            människor i fler jobb och få bort arbetslösheten. Det har inte
            Birger
          </note>
          <note>
            Schlaug bidragit till.
          </note>
          <note>
            Anf. 45 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! De elever som snart ska sluta gymnasieskolan började
            skolan ungefär vid den tidpunkt då Berlinmuren föll. Det är faktiskt
            värt att reflektera över.
          </note>
          <note>
            Vi tycker att det var alldeles nyss som det hände, men det har
            snart gått tio år. Det har varit tio år av en omvälvande förändring
            av Europa. Det har varit tio år som snart kommer att krönas av
            ett beslut i Helsingfors när den europeiska unionen bestämmer
            sig för att öppna unionen för ytterligare minst tio nya medlemsstater.
            Det blir en europeisk union som består av 25
          </note>
          <note>
            stater. Det blir en union som representerar möjligheter till
            samarbete, till fred och avspänning. Grannländer som förut fanns
            på andra sidan järnridån blir nu grannländer i samma union för
            samarbete för de generationer som kommer efter oss.
          </note>
          <note>
            Det är viktigt att ha det perspektivet med sig i den sista partiledardebatten
            inför ett nytt millennium. Jag tror att 90-talets absolut största
            förändring i Sverige är våra förutsättningar att bedriva politik,
            när vi ser den fredliga möjligheten till samexistens i vårt närområde
            utvecklas - och det är en avgörande förutsättning för framtiden.
          </note>
          <note>
            Jag har just kommit tillbaka från Israel. Det har varit en resa
            som jag länge har velat göra, men som av olika skäl inte har blivit
            av. Jag har haft tillfälle att möta gamla vänner som jag inte
            har sett sedan 70-
          </note>
          <note>
            talets början, då i den socialistiska ungdomsinternationalens
            regi. Men jag har också haft tillfälle att möta människor i direkt
            dialog, nu ansvariga politiker i Israel och från den palestinska
            sidan.
          </note>
          <note>
            Jag har som statsminister kunnat föra samtal om fred, fredsprocess,
            om arbete, om utveckling, om demokrati. Jag har haft möjlighet
            att lyssna till en av vår tids stora politiker, Ezer Weizmann,
            Israels president. Han ser, med egna erfarenheter av krigets helvete,
            ändå framåt med optimistisk tro på fred och samförstånd.
          </note>
          <note>
            Jag har haft möjlighet att föra samtal med en ny israelisk premiärminister,
            om samarbete mellan Sverige och Israel, inte bara om fredsprocess
            utan också om sådant som vi samarbetar om stater emellan, dvs.
          </note>
          <note>
            teknisk utveckling, frihandel och mer av ekonomiskt samarbete.
          </note>
          <note>
            Jag har suttit ned och fört samtal med Yassir Arafat om fredsprocessen.
            Också där har vi kommit överens om ytterligare svenskt samarbete
            om just sådant vi talade med israelerna om, dvs. ekonomisk utveckling,
            om vikten av att bygga en stat som är demokratisk och som tar
            hänsyn till mänskliga rättigheter.
          </note>
          <note>
            Kort sagt: Jag kommer tillbaka från ett möte i
          </note>
          <note>
            Mellanöstern med två av de parter som just nu är mitt uppe i
            en fredsprocess som vi alla i denna kammare önskar ska bli framgångsrik
            i den konflikthärd på vårt jordklot som har förorsakat mest smärta
            och förnedring under de gångna åren.
          </note>
          <note>
            För mig var det också viktigt att ta tillfället i akt att föra
            samtalet vidare från denna kammare om våra gemensamma ansträngningar
            för att motverka rasism, nazism och antisemitism. Jag inbjöds
            att tala på Yad
          </note>
          <note>
            Vashem, det stora centret för att manifestera och ihågkomma de
            grymheter och övergrepp som skedde under Förintelsen. Det gensvar
            som vi möter i det arbetet, och som nu följs upp med en stor internationell
            konferens i början av nästa år i Stockholm, är det bästa gensvar
            man kan få om man tar seriöst på den uppgift som Lars Leijonborg
            nyss pekade på, nämligen att varhelst rasismens, nazismens och
            antisemitismens fula tryne sticker upp, fast och aktivt hålla
            emot och värna mänskliga rättigheter och stå för demokratiska
            ideal.
          </note>
          <note>
            Sverige har, tack vare den samling vi har i denna riksdag, en
            uppgift i det internationella arbetet på området som känns inspirerande
            men som också, naturligtvis, är maktpåliggande. Jag ser fram emot
            fortsatt konstruktivt samarbete. Det är mitt bestämda intryck
            från besöket i Mellanöstern att det önskas av alla parter, oavsett
            på vilken sida de finns i den nu aktuella konflikten.
          </note>
          <note>
            Vi är en del av en värld - om detta påminns vi ständigt. Det
            är inte så att det vi gör i Sverige värderas av denna riksdag,
            det är också andra människor runt omkring oss som noga följer
            vad vi gör.
          </note>
          <note>
            Det kom en artikel i New York Times för några dagar sedan som
            kanske bättre än något annat sammanfattar det nya läget i Sverige.
            Bara för att ingen ska tro att vi åberopar några subversiva socialdemokratiska
            källor räcker det med att säga att New York
          </note>
          <note>
            Times inte är känd för att lyfta fram den sidan av politiken.
          </note>
          <note>
            New York Times skriver i en ledande artikel att den svenska ekonomin
            bryter mot något slags ekonomisk tyngdlag. De får det inte riktigt
            att gå ihop. Vi har samtidigt klarat att få ordning på våra offentliga
            finanser, få ned inflationen, få ned räntorna och sedan dessutom
            fått upp tillväxten. I går kom Konjunkturinstitutet med ytterligare
            siffror som gör att vi är ännu mer optimistiska för de kommande
            åren. Inte nog med detta, säger New York Times, men Sverige har
            lyckats behålla en stor offentlig sektor. Det är detta som är
            ett "brott" mot en ekonomisk tyngdlag. Det var ju inte möjligt.
          </note>
          <note>
            Jag ska inte trötta er med att gå tillbaka till debatten i kammaren
            under 90-talet, men jag är glad när jag hör alla säga att det
            går bra för Sverige. Men de som nu säger att det går bra för Sverige
            var också offer för samma felsyn som kommer till uttryck i
          </note>
          <note>
            New York Times, nämligen att det inte skulle gå att vända utvecklingen
            i vårt land om inte skatterna dramatiskt sänktes, om inte klyftorna
            fick växa, om vi inte fick ett systemskifte i den gemensamma sektorn.
          </note>
          <note>
            Vi som är fostrade i en politisk tradition som bygger på självförtroende
            för det vi själva kan åstadkomma, tron på att vi kan formulera
            en egen politik i
          </note>
          <note>
            Sverige om vi iakttar disciplin, ordning och reda, är inte överraskade
            över att det har genomförts. Det går att förena ett högt skatteuttag
            med en kraftig ekonomisk tillväxt. Det går att se framför sig
            en situation där skatterna används som ett sätt att fördela om
            från dem som har mycket till dem som ingenting har.
          </note>
          <note>
            Det går att se framför sig att den tes som socialdemokratin har
            drivit under hela 1900-talet, nämligen att utveckling förutsätter
            jämlikhet, kan hävdas också i en öppen, avreglerad ekonomi. Det
            är jämlikheten som är drivkraft för utveckling, utveckling är
            en förutsättning för jämlikhet. Detta är det socialdemokratiska
            konceptet, den socialdemokratiska idén.
          </note>
          <note>
            Det var den tanken som var hotad, den tanken som var attackerad
            under 90-talets svåra dystra år. Då sades det: Det går inte att
            hävda jämlikheten om man ska få fart på utvecklingen. Vi sade
            att det går. Och nu säger New York Times: De bryter mot tyngdlagen.
          </note>
          <note>
            Låt det så vara, att vi bryter mot tyngdlagen, men jag är glad
            att vi kan ha denna sista partiledardebatt i den trygga förvissningen
            att vår samhällsmodell går att hävda också i en öppen, avreglerad
            ekonomi. Det förutsätter dock, och det är viktigt, att vi inte
            slarvar, att vi är noggranna, att vi inte lovar mer än vad vi
            kan hålla, att vi inte ställer ut jättelika löften om skattesänkningar
            och utgiftsökningar, därför att då slås ekonomin sönder och då
            ingriper tyngdlagen, det kan jag försäkra er.
          </note>
          <note>
            Det som nu inträffar påverkar opinionsklimatet i samhället. Det
            är lätt att spåra var ansträngningarna finns i den här kammaren.
            Det är förbättringar. Lyssna får ni höra! Man vill mera av satsningar
            i skolan och vården, inte alla men väldigt många i denna kammare
            vill mera. Man vill mera av rättvisa, mera av jämlikhet, mera
            av frihet, mera av solidaritet, mera av trygghet och full sysselsättning.
          </note>
          <note>
            För mig och för socialdemokratin är detta löftesrikt. T.o.m.
            den nye högerledaren säger att han vill ha ett samhälle för alla,
            ett samhälle där alla känner trygghet. Det är bra. Då är retoriken
            ändå på plats.
          </note>
          <note>
            Låt oss också hoppas att så småningom följer politiken och de
            konkreta åtgärderna som gör att vi i samförstånd och brett samarbete
            kan fortsätta att utveckla vår modell där det finns plats för
            alla, där utveckling är en förutsättning för jämlikhet och där
            jämlikheten är drivkraften i utvecklingen. Det är detta som vi
            har framför oss.
          </note>
          <note>
            Men vi får inte bli nöjda. Det är lätt gjort, nu när alla säger
            att det går så bra, att man lutar sig bakåt och säger att vi har
            nått dit vi skulle nå. Det är precis rakt motsatt attityd som
            vi ska ha, baserad på denna värdemässiga gemenskap som tydligen
            finns och som talar om mera av rättvisa och jämlikhet i denna
            kammare. Låt oss göra det sekel som vi nu har framför oss och
            tusenårsskiftet till en startpunkt, en offensiv för att ta bort
            det svenska klassamhället, för att en gång för alla sätta punkt
            för det.
          </note>
          <note>
            Det finns många och stora brister. Det finns mycket att uppröras
            över. Det finns saker och ting som kräver handling om Sverige
            ska vara ett gott land för alla. Då ser vi att när vi kommer till
            de praktiska åtgärderna, då kanske inte retoriken motsvaras av
            samma enighet.
          </note>
          <note>
            Jag ser sex områden framför mig där vi måste lägga vår kraft
            som samhällskritisk rörelse, som reformister för att skapa ett
            bättre Sverige. Vi ska använda den styrka som vi har återvunnit
            och det internationella erkännandet som vi har fått. De sex områdena
            är:
          </note>
          <note>
            För det första finns det en hets i arbetslivet som under de tunga
            svåra åren kunde skylas över, därför att arbetslösheten är en
            faktor som är så stark och kvävande när det gäller debatt och
            kritik så att när den är på plats är folk tysta. Då tiger man.
          </note>
          <note>
            Vi vet att arbetsskadorna ökar. Vi vet att människor känner sig
            mobbade på arbetsplatserna. Vi vet att den psykiska förslitningen
            är stor. Många har fortfarande inte fasta tjänster utan vikariat.
            Många känner inte trygghet i sin anställning. Detta löser man
            inte genom att försämra anställningstryggheten eller genom att
            riva upp lagstiftningen på detta område.
          </note>
          <note>
            Det är inte det som ska användas som metod, Tvärtom, när vi nu
            ser att vi klarar att bygga ett starkt ekonomiskt Sverige utan
            att öka otryggheten på arbetsplatserna, låt oss tillsammans med
            arbetsmarknadens parter använda oss av konstruktiva fackliga insatser
            för att vara med om att vända utvecklingen rätt på arbetsplatserna.
            Hetsen, jäktet och stressen är en av de framväxande tydligaste
            klassfrågorna i dagens
          </note>
          <note>
            Sverige. Där måste insatserna göras.
          </note>
          <note>
            För det andra handlar det om utbildningsväsendet.
          </note>
          <note>
            Det gäller en förskola för alla, som jag tidigare i dag har berört,
            för att möjliggöra en språkutveckling för alla barn i vårt land.
            Språket, vår förmåga att kommunicera och göra oss förstådda, vår
            nyckel till sociala gemenskaper är det inte alla barn som äger.
            Vi vet att språkutvecklingen är förknippad med de tidiga förskoleåren.
            De som inte har språket kommer så småningom att misslyckas i grundskolan,
            och vi vet att de slås ut.
          </note>
          <note>
            Vi vill göra en bred satsning på förskola med dess utvecklade
            pedagogik och en särskild satsning på förskolan i de områden där
            det finns många barn som bor i familjer där man inte talar svenska
            hemma, en förskola som börjar i tre-fyra-årsåldern, en förskola
            som inte utestänger någon på grund av man inte har råd att betala
            taxan.
          </note>
          <note>
            Vi vill också satsa på skolan, så att det blir mer av kvalitet
            och jämförelser, mer av utvärdering. Jag ser gärna högre status
            och högre löner för lärargruppen, men jag vill inte lägga mig
            i lönerörelsen, den får parterna sköta själva.
          </note>
          <note>
            Vi ska fortsätta att bygga ut vuxenutbildningen.
          </note>
          <note>
            Vi vet att många vuxna fortfarande inte har gymnasieutbildning.
            De som saknar gymnasieutbildning kommer att finnas kvar på arbetsmarknaden,
            kanske i ytterligare 20-30 år. Kunskapslyftet måste fortsätta
            att permanentas och bli en del av vuxenutbildningssatsningen.
          </note>
          <note>
            Andra typer av satsningar gäller kompetensutveckling för dem
            som har ett jobb och en fortsatt utbyggnad av högskolan. Med denna
            målsättning kommer 50 % av en ungdomskull inom några år att vara
            inne i högskolan.
          </note>
          <note>
            Utöver de satsningar som nu görs i budgetpropositionen med mellan
            700 och 800 nya miljoner till forskning ska vi fortsätta att gemensamt
            koncentrera oss på detta område. Det är just i den miljön, i forskarsamhällets
            tillväxt, vid väl skötta högskolor och universitet och med en
            bra vuxenutbildning som nya företag och nya idéer växer fram.
          </note>
          <note>
            Redan nu ligger ett bra studiemedelssystem på riksdagens bord,
            ett studiemedelssystem som innebär att vi satsar ytterligare 4
            000 miljoner kronor på landets studenter. Det här är ett område
            som kommer att avgöra Sveriges framtida konkurrenskraft och Sveriges
            framtida förutsättningar att tävla på världsmarknaden och därmed
            också ytterst avgöra våra förutsättningar att förverkliga våra
            livsprojekt och våra förutsättningar att nå våra drömmars mål.
            Då duger det inte att skära ned på högskoleplatserna, som några
            vill i den här kammaren.
          </note>
          <note>
            För det tredje är vården, skolan och omsorgen begrepp som vi
            har talat om länge i den svenska politiska debatten. Nu börjar
            resurserna snart att vara tillräckliga - vi ser i alla fall ett
            slut på de stora nedskärningarna. Antalet anställda i kommunerna
            växer. Det är bra.
          </note>
          <note>
            Men här uppkommer nu tydligen en ny ideologisk strid som handlar
            om ifall man ska släppa in vinstintressen i dessa verksamheter.
            Vi är motståndare till att föra in sjukhusen på börsen. Vi har
            ingenting emot stiftelser med religiös eller filantropisk inriktning
            som tillsammans med den offentliga sektorns ansvariga försöker
            att bedriva vård och omsorg, men att introducera sjukhusen på
            börsen är att föra in ett vinstintresse i vården som så småningom
            resulterar i att någon kommer att kräva en viss avkastning. Den
            avkastningen ska då ställas mot de behov som de människor har
            som söker sig till vården. Då byter vi till ett marknadssamhälle.
            Vi som är anhängare av marknadsekonomin behöver inte vara för
            och vill inte ha ett marknadssamhälle.
          </note>
          <note>
            Vården styrs av ditt behov, inte av din förmåga att betala. Din
            förmåga att betala blir det som efterfrågas när sjukhusen finns
            på börsen i Alf Svenssons, Lars
          </note>
          <note>
            Leijonborgs och Bo Lundgrens systemskiftes-
          </note>
          <note>
            Stockholm. Vården, skolan, omsorgen - vi har råd med detta. Vi
            ska tillföra resurser så att det räcker.
          </note>
          <note>
            Och vi ska se till att vi hela tiden är öppna för alternativ
            utan att överge det grundläggande, nämligen att behovet styr,
            inte din förmåga att efterfråga.
          </note>
          <note>
            Det fjärde området är segregationen. Vi har många svenskar som
            bor i områden där man är utanför det övriga svenska samhället.
            Många av dessa människor har kommit till vårt land under senare
            år.
          </note>
          <note>
            De är starka, de är välutbildade, de vill och de kan.
          </note>
          <note>
            De är en oerhörd resurs.
          </note>
          <note>
            Det är ett av de största misslyckandena med de senaste 20 årens
            politik att vi har hamnat i ett läge där vi inte har fått dessa
            människor att fullt ut ta del i det svenska arbetslivet och på
            jämlika villkor vara med och ta ansvar för sitt nya hemland.
          </note>
          <note>
            Riktade insatser för att bryta segregationen kommer att vara
            en av de viktigaste uppgifterna för att stoppa ett framväxande
            klassamhälle.
          </note>
          <note>
            Till detta ska läggas också insikten om, och det är det femte
            området, den regionala obalansen. Hela
          </note>
          <note>
            Sverige, precis som Lennart Daléus sade, mår inte bra. Men vi
            har nu resurser att faktiskt stötta dem som inte är med i den
            stora uppgången. Jag har lite svårt att följa dem som klagar över
            att de får dela med sig av sina kommunalskatteunderlag till glesbygdskommuner
            och som sedan ändock tycker sig ha utrymme att sänka kommunalskatterna.
            Skatteutjämningssystemet är ett viktigt sätt att bedriva regional
            utjämning i Sverige.
          </note>
          <note>
            Regionalpolitiken, med stöd från EU med satsning på högskolor
            och satsning på infrastruktur med ianspråktagande av en ny, modern
            teknik, kommer att vara ett stort fält för reformer om vi ska
            ha ett Sverige som håller ihop och om hela landet ska leva.
          </note>
          <note>
            Det sjätte området är den ekologiska omställningen. Jag är glad
            att Birger Schlaug är så envis med sina provrör och med sin beskrivning
            av de brister som vi fortfarande har. Det här är den stora frågan.
            Det här är överlevnadsfrågan.
          </note>
          <note>
            Det handlar inte om att vi på något sätt ska bromsa en utveckling
            eller gå tillbaka. För mig handlar det om att vara positiv till
            ny teknik och att förstå den nya tidens krav. Det är inte gammal
            teknik som vi behöver för att lösa miljöproblemen utan ny teknik.
          </note>
          <note>
            Den gröna tillväxten drivs av ny teknik. Den gröna tillväxten
            är modern. Det är ett modernt projekt att ställa om Sverige till
            ekologisk uthållighet, att avveckla kärnkraften, att vara med
            om att utveckla ny energiproduktion, att vara med om att ta fram
            en bättre bilmotor som inte tillför föroreningar som driver fram
            växthuseffekten, att vara med om att stimulera till lokala utvecklingsarbeten
            och att överallt där människor träffas framhålla det personliga
            ansvaret för miljön och naturvården. Det är ett område för reformer.
          </note>
          <note>
            Så växer kartan fram. Så växer dagordningen fram
          </note>
          <note>
            - en dagordning som handlar om att bryta klassamhället, hetsen
            i arbetslivet och segregationen i våra bostadsområden. Vidare
            handlar det om att satsa på utbildningssystemen, ta ansvar för
            att se till att den regionala orättvisan undanröjs, se till att
            vården, skolan och omsorgen får tillräckliga resurser och om det
            stora politiska projektet, för det är ett politiskt projekt som
            kräver ansvar och engagemang, nämligen den ekologiska uthålligheten.
          </note>
          <note>
            Vi kan göra det här nu. Vi kan välja själva. Några kanske tycker
            att det här är fel dagordning, och det finns sådana i denna kammare.
            Säg i så fall nej. Men ni kan i dag inte använda argumentet att
            vi inte har råd eller att vi inte har rätt att göra det för marknaden,
            för det har vi. Och det är er möjlighet att nu med denna nyvunna,
            återvunna frihet faktiskt bestämma kursen för Sverige in i ett
            nytt millennium.
          </note>
          <note>
            Utveckling och jämlikhet - drivkrafterna för ett modernt och
            rättvist samhälle - var socialdemokratins idéer vid förra sekelskiftet
            precis som det är vid detta.
          </note>
          <note>
            Det är idéer som tillhör en rörelse som bygger på det grundläggande
            i människors utbyte och gemenskap, nämligen insikten om allas
            lika rätt, allas lika värde, alla folks frihet, hela världens
            fred.
          </note>
          <note>
            Tack.
          </note>
          <note>
            (Applåder)
          </note>
          <note type="speaker">
            Anf. 46 BO LUNDGREN (m) replik:
          </note>
          <note>
            Herr talman! Låt mig först ge ett gott råd till Göran Persson.
            Låt inte kammen växa sig för hög. Det är bra att det går bra för
            Sverige, men ropa inte hej ännu. Minns 80-talet med de positiva
            artiklarna och finansministern som blev världsmästare i ekonomi
            och efter 80-talet fallet, krisen och alla bekymren. Ta det försiktigt.
            Inteckna inte framtiden för mycket.
          </note>
          <note>
            Det är bekymmersamt för Sverige att det som Göran Persson nu
            redovisade för oss i kammaren inte innebär någon som helst omprövning
            av det som faktiskt inte har fungerat och inte fungerar i Sverige.
          </note>
          <note>
            Hans perspektiv från talarstolen - bombastiskt, kraftfullt, ovanifrån
            - är att tala till människorna, inte med människorna. Och det
            är det som är socialdemokratins problem i dag. Han säger: Vi ger
            400 miljoner.
          </note>
          <note>
            Nej, Göran Persson, det är Andersson, Pettersson och
          </note>
          <note>
            Lundström, de människor i Sverige som arbetar ihop pengarna som
            Göran Persson, hans regering och andra kan använda. Det är deras
            surt förvärvade pengar som vi inte ska göra gällande att det är
            vi som har åstadkommit.
          </note>
          <note>
            Göran Perssons perspektiv är ett politikerns perspektiv som bestämmer
            åt människan. Man kände kyliga vindar från 60- och 70-talen -
            vinstintresse är något negativt. Tanken på lönsamhet i företag,
            tanken på att det ska löna sig att arbeta, löna sig att vara företagare
            är något som i vissa fall är negativt för
          </note>
          <note>
            Göran Persson.
          </note>
          <note>
            Bosse Ringholm tänkte i går fritt och han tänkte högt, och det
            blev nästan lika illa som när Björn Rosengren gjorde det. Han
            skulle ju inte sälja ut Nordbanken, men i dag ska han det uppenbarligen,
            så det kan ju skifta. Tankarna på banksocialiseringen är också
            ett minne från det som inte gick så bra.
          </note>
          <note>
            Priset för att det inte blir någon omprövning betalas av människorna,
            medborgarna. Det förkunnades av Bosse Ringholm i går att fastighetsskatten
            inte ska höjas extremt mycket, men höjas ska den. Skatterna kommer
            att höjas, även om man nu gör en liten rabatt på de kraftiga höjningar
            som har genomförts under de senaste åren.
          </note>
          <note>
            Priset betalas också av de människor som får stå i vårdköerna
            och de som inte får välja skola. Det är ju skandal att ni ens
            funderar på att stänga Ekeskolan, som ni faktiskt gör. Var ligger
            individens, elevernas och föräldrarnas val i den politiken?
          </note>
          <note>
            Muren finns kvar, Göran Persson, i ert tänkande, när det viktigaste
            för er inte är hur man ändrar vårdens förutsättningar för att
            ge vård utan att hindra förändringar som är till det bättre, som
            ger mångfald, nya arbetsgivare, mer tillfredsställd personal och
            bättre vård.
          </note>
          <note>
            Det är inte så att vården i dag styrs av behovet.
          </note>
          <note>
            Tro inte det. Vården styrs av hur politiker i landsting och i
            viss mån i staten fördelar pengar. Det är det som styr vården.
            En hälso- och sjukvårdsförsäkring - som vi skulle vilja ha - som
            är allmän och obligatorisk skulle innebära att sjukvården följde
            behovet.
          </note>
          <note>
            Ni vill inte ha privata sjukhus men däremot privata tandläkare.
            City Akuten, ska den stängas? Är det någon skillnad om det är
            små eller stora hus som vården bedrivs i? Är inte patienterna,
            mångfalden och rätten att välja det viktigaste? Det tycker vi
            i alla fall.
          </note>
          <note>
            De socialdemokratiska idéerna, som jag upplevde dem när Göran
            Persson talade om det gångna seklet, var för 100 år sedan att
            frigöra människorna. Jag förstår inte att ni har kommit så snett
            att ni nu vill styra åt människorna, ta deras pengar i anspråk
            och säga att det är vi som gör det. Hur kan Göran Persson bygga
            och försvara en ordning som gör att vanliga människor är bundna
            till de politiska lösningar som han erbjuder, medan de som är
            rika och välbärgade alltid kan välja fritt?
          </note>
          <note>
            (Applåder)
          </note>
          <note>
            Anf. 47 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Det var lite av varje det där, Bo
          </note>
          <note>
            Lundgren. Men skulle vi inte kunna koncentrera oss på denna stora
            ideologiska fråga om den kritik som ni har riktat mot den svenska
            välfärdsmodellen - höga skatter, långt driven ambition till omfördelning
            och därmed tron och förvissningen om att människor som är fattiga
            och som får det lite bättre ställt konsumerar och driver på ekonomin,
            och på så sätt skapas nya förutsättningar. Det var ju det som
            inte skulle fungera. Varför har vi nu då en så kraftig ekonomisk
            utveckling i vårt land? Varför har vi flera hundra tusen nya i
            sysselsättning? Varför pressar vi tillbaka arbetslösheten? Varför
            har vi en låg ränta, så att vanliga människor kan köpa ett hem?
            Varför har vi låg inflation, så att man ser att pensionerna räcker
            till? Varför erkänner omvärlden vår förmåga att hantera ekonomin
            och vår modell? Det skulle ju inte fungera. Ni har ju ägnat ett
            helt 90-tal åt att tala om att detta var fel tänkt. Så sent som
            för några månader sedan stod ju
          </note>
          <note>
            Bo Lundgren själv här i talarstolen, då som en av flera ekonomiska
            talesmän i Moderaterna och hävdade detta. Varför har vi så kraftig
            tillväxt i Sverige i dag? Varför går det så bra för Sverige, Bo
            Lundgren, när vi har så höga skatter? Det vore intressant om Bo
          </note>
          <note>
            Lundgren kunde reflektera över detta.
          </note>
          <note>
            För min del är det så att jag inte tror att det är där som problemet
            sitter, utan problemet uppstår i det ögonblick som man inte orkar
            ta ansvar för den gemensamma kassan. Bo Lundgren kan vara alldeles
            lugn. Jag kommer inte att medverka till att man inte tar det försiktigt.
            Jag har städat en gång, och jag tänker inte göra om det. Nu gäller
            det att hålla alla lugna som å ena sidan står i talarstolen och
            kräver mer utgifter för att i nästa ögonblick kräva stora skattesänkningar.
            Det kanske var det, Bo Lundgren, som gjorde att jobben försvann
            - er oförmåga att ta ansvar för
          </note>
          <note>
            Sverige, er vilja att låna till utgifter, er förmåga att driva
            upp räntan och er häpnadsväckande okänslighet inför 50 000 konkurser
            i småföretag. Det är detta som det handlar om. Varför går det
            så bra för Sverige, Bo
          </note>
          <note>
            Lundgren, när vi har så höga skatter? Tänkt högt omkring detta
            i talarstolen, så får vi ta ytterligare en replik sedan och fördjupa
            oss i samtalet.
          </note>
          <note>
            (Applåder)
          </note>
          <note type="speaker">
            Anf. 48 BO LUNDGREN (m) replik:
          </note>
          <note>
            Herr talman! Jag ser att Thomas Östros sitter i kammaren. Han
            skrev, apropå det som Göran Persson tog upp sist i sitt anförande,
            om Socialdemokraterna:
          </note>
          <note>
            Hade vi under 80-talet fört en stramare politik hade vi inte
            gått in i efterkrigstidens svåraste lågkonjunktur med efterkrigstidens
            sämsta finanser.
          </note>
          <note>
            Thomas Östros hade då alldeles rätt. Visst, vi var några stycken
            som fick städa - jag i banksektorn.
          </note>
          <note>
            Sedan är det fråga om hur vi ska hantera den ideologiska debatten.
            Göran Persson, ett tillfälligt år eller några år när ekonomin
            går bra, gärna så många som möjligt - självklart. Men människorna
            då? Vart tog människorna vägen i Göran Persson replik? Kom tillbaka
            till detta. Det var den fråga jag ställde. Var och en känner igen
            sig. Det är ju så att vanliga människor när det gäller vård, skola
            och omsorg är hänvisade till det som ni och andra politiker bestämmer
            åt dem. Där det finns valfrihet vill ni inskränka den.
          </note>
          <note>
            Ekeskolan är ett sådant exempel. Det finns många andra. Privata
            sjukhus ska inte få finnas, säger Lars
          </note>
          <note>
            Engqvist. Det är ett annat exempel. Men det är vanliga människor,
            som ni säger er företräda men egentligen inte gör, som måste rätta
            sig efter det som politiken bestämmer åt dem. De som tjänar mycket
            eller har stora tillgångar klarar sig alltid. De kan välja fritt,
            och de kan gå förbi köerna. För mig är det väsentligt att alla
            får samma rätt att välja, får samma rätt att få kvalitet och får
            samma möjligheter.
          </note>
          <note>
            I t.ex. Stockholms läns landsting jobbar man nu hårt för att
            faktiskt se till att göra de förändringar inom sjukvården som
            gör att personalen trivs och fungerar och som gör att patienterna
            får vård och kan välja. Ni gör allt ni kan för att hindra detta,
            på samma sätt som ni försöker undvika att ge friskolorna den möjlighet
            att utvecklas som inte bara är bra för dem som går i friskolorna
            utan också ger hela skolsystemet någonting av en pånyttfödelse,
            mer kreativitet och fler alternativ.
          </note>
          <note>
            Om vi bortser från denna fråga och tittar på den ekonomiska frågan
            igen så säger de flesta bedömare utanför kammaren - här finns
            ju en hel del som förnekar verkligheten - att det krävs omfattande
            reformer för att svensk ekonomi långsiktigt ska fungera bra. Det
            är Valutafonden, OECD och många andra svenska och utländska ekonomer
            som säger det. Så är det. Det krävs reformer och förändringar.
            Vi ska inte straffbeskatta företagen. Det gör vi i dag. Vi har
            extra hög skatt i Sverige på vinstrika och snabbväxande företag.
            Det är därför som vi har ett dåligt nyföretagande. Trots att det
            går bra i det stora, så går det inte bra i det lilla, och det
            är det lilla som bygger det stora på lång sikt.
          </note>
          <note>
            Göran Persson, varför vägrar ni, nu när tiderna är goda, genomföra
            de reformer som gör att vi kan fortsätta att ha goda tider långsiktigt
            och stabilt i framtiden? Men framför allt, och jag kommer tillbaka
            till det: Kan Göran Persson utveckla sin syn på hur det blir bättre
            för människorna när ni ser till att förvägra alternativen, när
            ni vill behålla politiskt inflytande, när ni vill behålla vårdköerna
            och när ni vill behålla den situation där vanliga människor inte
            kan välja fritt utan det bara förbehålls dem som är rika?
          </note>
          <note>
            (Applåder)
          </note>
          <note>
            Anf. 49 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Vi vill visst ha alternativ, Bo Lundgren. Vi har
            öppnat för alternativ i skolsektorn och i vårdsektorn. Vad jag
            vänder mig emot och vad vi reagerar emot är att sjukhusen ska
            till börsen och att det ska bli vinst i vården. Var lönsam du
            som är patient, det är det som det handlar om. Nu är det säkert
            inga problem, och inte nästa år eller året därefter.
          </note>
          <note>
            Men om man drar ut perspektivet till tio år, vilket
          </note>
          <note>
            Sverige får vi? Ett samhälle som är ett marknadssamhälle, ett
            samhälle där penningvärdet är större än människovärdet. Det är
            ju det som vi reagerar mot.
          </note>
          <note>
            Det finns ingen analys hos folkpartister, hos kristdemokrater
            eller hos moderater om vad detta ger för ett
          </note>
          <note>
            Sverige.
          </note>
          <note>
            Sedan säger Lundgren - detta blir så falskt - att det bara är
            de som tjänar mycket som kan välja i socialdemokratins Sverige.
            Men så tittar man på de förslag som Lundgren lägger fram. Vad
            är det för förslag? Ja, den som tjänar mycket ska få en väldigt
            kraftig skattesänkning i Lundgrens värld - en skattesänkning på
            aktier, en skattesänkning på höga inkomster, en skattesänkning
            på stora fastigheter och en skattesänkning på pigor. Det är ju
            visionen. Ökar det rättvisan i Sverige? Ger det bättre möjligheter
            för de människor som är arbetslösa, för de människor som är sjuka
            eller för de människor som är i behov att få en bra undervisning
            i skolan? Självklart inte. Det är ju dessa resurser som man tar
            bort för att ge till de bäst ställda. Och där finns ju den andra
            huvudlinjen i 90-
          </note>
          <note>
            talets ekonomiska debatt som Lundgren och moderaterna är ett
            uttryck för, att ekonomin fungerar bättre om de som redan har
            mycket pengar får mer och om de som redan har lite pengar får
            mindre. Hur ska man annars kunna se tråden i moderaternas förslag
            - skattesänkningar för de bäst ställda och försämringar av sjukförsäkring,
            a-kassa och kommunernas ekonomi?
          </note>
          <note>
            Här står två synsätt mot varandra. Vi kommer envist att hävda
            att har man en stark regering och ansvarsfulla riksdagsmajoriteter
            går det att bedriva en politik som förenar ett högt skatteuttag
            med en kraftig tillväxt. Och en kraftig tillväxt är förutsättningen
            för ett rättvist Sverige, ett Sverige där människor som inte är
            förmögna också känner att de kan tro på framtiden, ett Sverige
            som är bättre också för deras barn.
          </note>
          <note>
            Det är detta som den ideologiska striden handlar om och har handlat
            om. Trots en lite förskönad moderat retorik är vi tillbaka där
            skiljelinjen finns i svensk politik. Det tragiska är att Folkpartiet
            och Kristdemokraterna har bytt sida.
          </note>
          <note>
            (Applåder)
          </note>
          <note type="speaker">
            Anf. 50 GUDRUN SCHYMAN (v) replik:
          </note>
          <note>
            Herr talman! Jag tycker att det är intressant, bra och klargörande
            att vi får lite av en ideologisk debatt där skillnaderna faktiskt
            blir tydliga. Det är ju just dessa grundläggande värderingar som
            skiljer oss åt -
          </note>
          <note>
            den borgerliga sidan med Moderaterna som största drivkraft, åtminstone
            hittills, och den sida som nu finns i samarbetet omkring regeringspolitiken.
            Det är synen på individen, synen på hur människan ska hävda sin
            rätt.
          </note>
          <note>
            Bo Lundgren talar väl för att det ska ske genom valfrihet som
            konsument och genom privat ägande.
          </note>
          <note>
            Det är den ena sidan. Den andra sidan är att hävda sin rätt utifrån
            just den rätt man har som människa, oavsett hur mycket man äger.
            Den rätten kan man hävda genom politiken, och det är den som är
            redskapet för att göra sin stämma hörd.
          </note>
          <note>
            Jag tycker att den dagordning som Göran Persson målar upp är
            bra. Jag tycker att den tar upp de viktiga frågorna, t.ex. att
            bryta klassamhället. Jag vill lägga till: att bryta också de manliga
            maktstrukturer som gör att kvinnor inte får tillträde i den omfattning
            som vi skulle behöva för att kunna berika demokratin.
          </note>
          <note>
            När det gäller arbetsmarknadsfrågorna vill jag gärna stryka under
            detta med hetsen i arbetslivet. Jag vill gärna passa på att ställa
            frågan till Göran Persson:
          </note>
          <note>
            Är inte det moderna svaret på den allt hetsigare och stressigare
            arbetsmarknaden en modern arbetsmarknadsreform, vilket en arbetstidsförkortning
            skulle innebära? Vi vet av alla goda försök och permanentade sextimmarsgenomföranden
            som finns att det innebär stora lättnader. Det innebär livskvalitetshöjningar.
          </note>
          <note>
            Det innebär demokratiutveckling. Det innebär höjd kvalitet i
            arbetet osv.
          </note>
          <note>
            Vi sitter ju i ett gemensamt samarbete om de här frågorna. Jag
            skulle naturligtvis vilja se att det händer någonting i den här
            frågan under den mandatperiod som vi nu har framför oss. Jag skulle
            gärna vilja få en kommentar från statsministern i den frågan.
          </note>
          <note>
            Anf. 51 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Vi sitter i en gemensam arbetsgrupp i den här frågan,
            och den jobbar med sikte på att presentera en politik i arbetstidsfrågan.
            Sedan har vi det andra spår som också är aktuellt, nämligen att
            låta arbetsmarknadens parter hantera det här i förhandlingar mot
            ett tänkt löneutrymme. Jag tror dock att hetsen i arbetslivet
            är en större fråga än bara en fråga om arbetstid. Jag tror att
            det handlar väldigt mycket om hur man ser på sin arbetskraft,
            att människor på jobbet känner sig behövda och sedda.
          </note>
          <note>
            Vi har en period bakom oss med en dyster utveckling, till följd
            av hög arbetslöshet, som gjort att många har drivits väldigt hårt.
            Vi kan se det i uppgången av sjuktalen. Vi kan se det i uppgången
            av arbetsskadorna. Vi kan se det i alla de psykosociala bekymmer
            som nu dyker upp.
          </note>
          <note>
            Arbetstiderna är viktiga - ja, men frågan är större än så. Här
            vill jag ha ett nära samarbete med arbetarnas och tjänstemännens
            fackliga organisationer och också, naturligtvis, med moderna företagare
            som begriper att den viktigaste resursen för att utveckla
          </note>
          <note>
            Sverige och företagandet är motiverade medarbetare.
          </note>
          <note>
            Låt oss gemensamt göra det här till ett stort reformområde de
            kommande åren.
          </note>
          <note type="speaker">
            Anf. 52 ALF SVENSSON (kd) replik:
          </note>
          <note>
            Herr talman! Jag tycker att det var utomordentligt bra att statsministern
            erinrade om den korta period som gått sedan järnridån hackades
            ned. Jag tror att det är väldigt viktigt att vi så här på tröskeln
            till ett nytt millennium erinrar oss hur beroende vi är, har varit
            och kommer att bli av Europa. Jag tror egentligen att vi är lite
            för dåliga - jag vågar nog säga allihop - på att lyfta fram detta
            inför Sveriges medborgare.
          </note>
          <note>
            Jag vågar t.o.m. påstå att sedan järnridån hackats ned kan vi
            skönja något som kanske kan kallas en fattigdomsgräns öster om
            Finland och ned över Europa. När det kalla krigets dok lyfts undan
            ser vi också konflikt efter konflikt pyra. Därför tror jag att
            just
          </note>
          <note>
            Europaarbetet och inriktningen på att vara med och säkra fred
            och frihet för vår kontinent, som vi talat så mycket om här, behöver
            bli mer centralt i vårt politiska arbete.
          </note>
          <note>
            Jag vill hoppas att statsministern nu verkligen inviterar oppositionen
            inför ordförandeskapsperioden i
          </note>
          <note>
            EU. Inte för att vi på något sätt ska nagelfara utan för att
            vi gemensamt, som ett litet, alliansfritt land, säkert under den
            perioden - internationellt, europeiskt men också i vårt eget land
            - kan visa på hur gränslöst, i ordets egentliga bemärkelse, beroende
            vi är av vår omvärld.
          </note>
          <note>
            Vi talar mycket här nu, och det blir väldigt mycket retorik.
            Det är inte alls konstigt att så blir fallet. Vi har talat om
            ekonomisk tillväxt, och rätt vad det är slinter vi tillbaka i
            detta med beskyllningar för vem som stod för vad och åstadkom
            vad i det förgångna.
          </note>
          <note>
            Jag tyckte att det som Lars Leijonborg lyfte fram var väldigt
            viktigt, nämligen att vi får läsa och höra att nazism, fascism
            och främlingsfientlighet breder ut sig och rotar sig i vårt land.
            Jag är fullständigt övertygad om att vi alla vill ta itu med detta.
            Personligen tror jag att skolans roll här knappast kan övervärderas.
            Jag är övertygad om att resurser spelar en roll i det sammanhanget,
            men jag tror inte att det enbart handlar om resurser. Vi löser
            inte ut det här eller gör oss kvitt det enbart genom tal om ekonomisk
            tillväxt, utan det krävs en medvetenhet om demokratins värde.
          </note>
          <note>
            Vi har tidigare här talat om, och det är också utomordentligt,
            hur våld breder ut sig och hur framför allt kvinnor drabbas. Jag
            vågar påstå att i många fall sås de här fröna till förakt och
            okänslighet redan i skolan - på skolgårdarna och i korridorerna,
            där språket har tillåtits bli enormt förgrovat. Man kan häpna
            över vad som tillåts i dag i svenskt skolväsende när det gäller
            att uttrycka sig gentemot unga flickor. Jag tror att det inte
            bara krävs retorik om detta, utan det krävs rejäla tag för att
            återställa ordning, reda, hyfs och sans! Och det ska börja utomordentligt
            tidigt. Det krävs något slags restaurering av civilkuraget hos
            skolpersonal, hos skolpolitiker och hos oss alla.
          </note>
          <note>
            Anf. 53 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag förstår att Alf Svensson skulle svara på frågan
            om människovärde och penningvärde.
          </note>
          <note>
            Det är nog många som vill att just Alf Svensson ska utveckla
            hur han ser på att ta sjukhusen till börsen.
          </note>
          <note>
            Går det inte i den här debatten får vi komma tillbaka.
          </note>
          <note>
            Här finns nu en vattendelare i svensk politik. Vi vill veta på
            vilken sida Kristdemokraterna finns.
          </note>
          <note>
            Vi har ett ordförandeskap i EU framför oss. Brett samarbete kommer
            naturligtvis att dominera den politiska bilden under ett helt
            år, både under det halvår vi är ordförandeland och det halvår
            som föregår.
          </note>
          <note>
            Det är en enorm kraftansträngning. Det är naturligtvis så att
            vi, som traditionen bjuder inom unionen, under den perioden håller
            ihop och tar på oss det gemensamma ansvaret för Europa. Självklart
            ska hela oppositionen engageras i detta.
          </note>
          <note>
            Jag är glad att vi är överens om vikten av att bekämpa rasism
            och antisemitism. Det är viktigt att lägga till det sista, därför
            att där, i antisemitismen, startar ofta väldigt mycket av sådant
            som sedan utvecklas till förföljelse och historiens värsta illdåd.
          </note>
          <note>
            En miljon svenska hem har beställt boken Om detta må du berätta.
            230 000 ungdomar har sett på film omkring just Förintelsen, tiotusentals
            besök på vår hemsida, lärarfortbildning. Det är ett uttryck, det
            finns fler. Låt oss hjälpas åt.
          </note>
          <note>
            En sak vill jag vädja om till Alf Svensson: Dra inte alla unga
            över en kam. Jag hade nyligen en samling av ungdomsorganisationer.
            Det är så lätt gjort att vi vuxna grips av just den frustration
            och ilska som
          </note>
          <note>
            Alf Svensson gett uttryck för. Plötsligt talar han om de unga
            som ett problem. Det är tvärtom. I dagens ungdomsgrupp finns starka
            värderingar för allas lika rätt och värde. I dagens ungdomsgrupp
            finns de som vi lugnt kan anförtro ansvaret för samhället i framtiden.
            Men det finns några i den gruppen, precis som det alltid har funnits,
            som är utanför och som kommer snett, bara med den skillnaden att
            dessa ungdomar i dag lever i en värld som vi vuxna har skapat
            och som är så ohyggligt mycket hårdare, fräckare, fränare, fulare,
            fattigare än den vi fick växa upp i.
          </note>
          <note>
            Ungdomarna kommer att vara de som står på barrikaden för kampen
            för demokrati och mänskliga rättigheter. Det vet jag. Låt oss
            ge dem allt det stöd de har rätt att fordra av oss som är äldre.
          </note>
          <note type="speaker">
            Anf. 54 ALF SVENSSON (kd) replik:
          </note>
          <note>
            Herr talman! Det är ett lite enkelt trick, Göran
          </note>
          <note>
            Persson, i retoriska sammanhang att försöka tillvita mig att
            jag inte vet att det finns ungdomar som är skötsamma. Nu handlade
            det alltså om att ta itu med avarterna. Det är inte ovanligt här
            i kammaren att vi riktar in oss på det som ska ändras i stället
            för att stryka det medhårs som är bra. Det kan jag också göra
            en god stund.
          </note>
          <note>
            Det är ganska famöst att tala om det privata som någonting som
            kränker människovärdet, som om det går en skarp gräns mellan det
            som det privata står för och det som samhället står för. Även
            det samhälleliga har av och till hållit penningvärdet högre än
            människovärdet.
          </note>
          <note type="speaker">
            Anf. 55 LENNART DALÉUS (c) replik:
          </note>
          <note>
            Herr talman! Om statsministern inte har någon taletid kvar blir
            det inte så mycket att fråga utan mera att berätta. Det är bra
            att han har insikten om den regionala obalansen. Det har många
            människor ute i landet också. Det vet om att den finns. De märker
            att detta att bo utanför de stora städerna förhånas i såpor på
            TV, det skrivs ned i statliga rapporter, i kolumner i våra tidningar.
            De vet om det. De vet om att 210 av landets 289 kommuner hela
            tiden tappar i befolkning och att detta sker av något skäl, att
            det är någonting som inte fungerar. Det är någonting som bör göras
            annorlunda.
          </note>
          <note>
            Då finns det saker som regeringen kan, bör och måste ta itu med
            för att åtminstone försöka åstadkomma en förändring. En sådan
            sak är att störta ut när det kommer fram rapporter som säger att
            postservicen ska läggas ned i landet, kassaservicen försvinner,
            ni som driver småföretag har ingenstans att vända er med i postangelägenheter.
            Då skulle regeringen störta ut och säga att det inte blir så.
            Det kommer att bli annorlunda. Vi ska säga nej till den utvecklingen.
          </note>
          <note>
            Framför allt för framtiden skulle statsministern ha kunnat upprepa,
            om han hade haft tid, det han sade förra året vid den här tiden
            när jag talade om att en digital allemansrätt, inte ute i varje
            kommunkontor som regeringen nu föreslår, utan i varje hushåll,
            i varje företag runt om i landet är någonting som gagnar tillväxten
            i hela landet, inte i delar av landet.
          </note>
          <note>
            Det har jag berättat för statsministern igen.
          </note>
          <note type="speaker">
            Anf. 56 LARS LEIJONBORG (fp) replik:
          </note>
          <note>
            Herr talman! Först: Det var mycket bra att Göran
          </note>
          <note>
            Persson gjorde ett statsministerbesök i Israel. Sedan:
          </note>
          <note>
            Vi vet en del genom dem som lämnat regeringsarbetet
          </note>
          <note>
            - jag höll på att säga sluppit ut - t.ex. Åsbrink, Åhnberg och
            Peterson, hur det är i regeringsarbetet med
          </note>
          <note>
            LO-bindning, handlingsförlamning och idéfattigdom.
          </note>
          <note>
            Lyssnade man noga på vad Göran Persson sade om handlingsplan
            framgick det där väldigt tydligt. Inget ska hända med arbetsrätten,
            inget ställningstagande om lärarlönerna, stopp för nya aktörer
            i vården, inget besked om EMU, osv.
          </note>
          <note>
            Listan fick Gudrun Schymans godkännande. Det är väl i ett nötskal
            Sveriges problem. Det är inte som
          </note>
          <note>
            New York Times skriver, ett trolleri att det har gått bra för
            Sverige. Det beror på ett antal tuffa strukturbeslut som vi har
            fattat under 90-talet. Nu är frågan: Är vi redo att fatta ytterligare
            sådana för att befästa den här utvecklingen. Efter att ha hört
            Göran Perssons handlingsplan, står det för mig alldeles klart
            att den handlingskraften inte finns hos regeringen.
          </note>
          <note type="speaker">
            Anf. 57 BIRGER SCHLAUG (mp) replik:
          </note>
          <note>
            Herr talman! Jag har läst barnkonsekvensanalysen om maxtaxa.
            Läs den, Göran Persson. Den förskräcker!
          </note>
          <note>
            Partiledardebatten var härmed avslutad.
          </note>
          <note>
            3 § Anmälan om val av vice ordförande i skatteutskottet
          </note>
          <note>
            Förste vice talmannen anmälde att Carl Fredrik
          </note>
          <note>
            Graf (m) valts till vice ordförande i skatteutskottet.
          </note>
          <note>
            4 § Meddelande om information från regeringen
          </note>
          <note>
            Förste vice talmannen meddelade att tisdagen den
          </note>
          <note>
            19 oktober kl. 15.00 skulle statsminister Göran Persson lämna
            information om EU-toppmötet i Tammerfors 15-16 oktober 1999.
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1999/2000:11 till konstitutionsutskottet
          </note>
          <note>
            1999/2000:15 till skatteutskottet
          </note>
          <note>
            Förslag
          </note>
          <note>
            1999/2000:RR2 till trafikutskottet
          </note>
          <note>
            6 § Införande av schablonberäkning på elmarknaden, m.m.
          </note>
          <note>
            Föredrogs näringsutskottets betänkande 1999/2000:NU4
          </note>
          <note>
            Införande av schablonberäkning på elmarknaden, m.m. (prop. 1998/99:137)
          </note>
          <note type="speaker">
            Anf. 58 OLA KARLSSON (m):
          </note>
          <note>
            Herr talman! Från de stora orden och partiledardebatt till den
            lite tråkiga rubriken: Införande av schablonberäkning på elmarknaden,
            m.m.
          </note>
          <note>
            Det är inte alla beslut som vi fattar här i riksdagen som ger
            en riktigt stor synlig effekt. Men detta är ett av de beslut som
            faktiskt märks ute i stugorna. Det är ett av de beslut som redan
            har gett som resultat att brev skickas till miljoner elkonsumenter
            med erbjudanden om lägre priser. Det här är det slutliga beslutet
            som gör att elmarknaden blir tillgänglig också för vanliga konsumenter.
          </note>
          <note>
            Den avreglering som påbörjades av Per Westerberg under den borgerliga
            regeringsperioden, och som sedan sköts upp av Socialdemokraterna
            ett år, för att till slut klubbas här i riksdagen öppnade först
            elmarknaden för de större konsumenterna. Tyvärr infördes ett system
            med timvis mätning för att få byta elleverantör. Det kravet på
            timmätare avskaffas i och med det beslut som fattas i dag.
          </note>
          <note>
            Effekterna av avregleringen är dramatiska. Själv har jag som
            mest fått betala 27 öre per kilowattimme, plus moms, mätkostnad,
            energiskatt och andra skatter. Men priset för den rena energin
            var 27 öre. I dag erbjuds jag på den fria marknaden priser på
            14, 15, 16
          </note>
          <note>
            öre per kilowattimme. Det är i stort sett en halvering av elkostnaden
            som vi ser till följd av avreglering, slopade monopol och att
            det inte bara är en kommunala självkostnadsprincipen som reglerar
            taxesättningen på el.
          </note>
          <note>
            Tidigare har vi haft ett system med lokala monopol. Det har ofta
            varit kommunala elverk eller kommunala elbolag som har drivit
            verksamhet. De har drivit verksamheten under den lagstadgade självkostnadsprincipen,
            och effekten har varit höga priser. Det har varit möjligt för
            elhandelsbolagen, de kommunala elbolagen och andra, att ta ut
            precis så mycket som de haft kostnader för, och lite till.
          </note>
          <note>
            Jag minns själv hur vi i Karlskoga kommun diskuterade elpriserna.
            Kommunalrådet redovisade glatt att vi hade bra elpriser eftersom
            de var 1 eller 2 öre lägre än grannkommunernas. Men det visar
            sig nu när avregleringen slår igenom att från de ungefär 10 öre
            som elhandelsbolagen har tagit för sin verksamhet att stoppa in
            elen i ena änden av nätet för att sedan leverera den till slutkund
            i andra änden av nätet får man nu ungefär 1 à 3 öre för samma
            tjänst på den avreglerade elmarknaden.
          </note>
          <note>
            Det är klart att detta ger dramatiska effekter för elhandelsbolagen.
            Vi kommer att se ett stort antal elhandelsbolag som köps upp eller
            går i konkurs därför att de inte kommer att ha kompetens, förmåga
            eller kapitaltillskott nog att hantera den nya situationen. Det
            finns all anledning att sända signalen till många av de kommunpolitiker
            vi har runtom i landet:
          </note>
          <note>
            Se över ägandet och driften av de kommunala elhandelsbolagen.
            Det kommer att krävas kapital och kompetens på ett sätt som inte
            har krävts tidigare.
          </note>
          <note>
            Slopandet av timmätarkravet är mycket bra. Vi är glada över att
            vi fick reformen genomförd i tid och betydligt tidigare än vad
            regeringen själv ville. Det finns emellertid några brister i betänkandet
            från näringsutskottet. Ett är att majoriteten inte ställer upp
            på en skärpt tillsyn av monopolen inom energiområdet.
          </note>
          <note>
            Det gäller framför allt nätverksamheten och fjärrvärmeverksamheten.
          </note>
          <note>
            Här visar undersökningar att många av monopolbolagen tar oskäligt
            mycket betalt. De har en i vissa fall orimligt hög avkastning
            på eget kapital. Här krävs en skärpt tillsyn. Därför, herr talman,
            yrkar jag bifall till reservation 1, som rör just skärpt tillsyn
            av nätverksamheten.
          </note>
          <note>
            Betänkandet handlar också om övergångslösningen för skyddet av
            små elproducenter. Det är bra att de små elproducenterna får en
            möjlighet att själva vända sig till kunderna för att på det viset
            kassera in möjligheten att få bättre betalt för den småskaliga
            elen.
          </note>
          <note>
            Vi väntar på ett förslag från regeringen om hur systemet skall
            se ut efter övergångsperioden som sträcker sig till årsskiftet
            2000-2001. Enligt vår uppfattning skall de små elproducenterna
            i allt väsentligt då få agera på samma marknadsmässiga villkor
            som de större producenterna. Det ger möjlighet att ta bra betalt
            för den småskaligt producerade elen. Det ger också en möjlighet
            att komma ifrån de monopol som de tidigare har varit instängda
            i.
          </note>
          <note type="speaker">
            Anf. 59 INGER STRÖMBOM (kd):
          </note>
          <note>
            Herr talman! Den borgerliga regeringen 1991-
          </note>
          <note>
            1994 inledde en period av avreglering i Sverige. Vi öppnade upp
            - och jag säger vi, eftersom jag då själv jobbade i Regeringskansliet
            - område efter område för konkurrens. Det hela skedde under mycket
            starkt motstånd från Socialdemokraterna.
          </note>
          <note>
            Medan vi ville myndigförklara konsumenterna ville Socialdemokraterna
            fortsätta med att behandla dem som okunniga, satta under statens
            förmynderi.
          </note>
          <note>
            Vi vill skapa fungerande marknader med konkurrens både när det
            gällde pris och kvalitet. Men Socialdemokraterna sade blankt nej
            till våra förslag. Vi ville också avreglera elmarknaden. En ny
            lag om handel med el antogs faktiskt också av riksdagen.
          </note>
          <note>
            Herr talman! Detta är historia. I dag handlar det om en öppen
            elmarknad som vi skall göra tillgänglig också för hushållen. Det
            är med stor glädje som vi kan konstatera att vi nu har baxat frågan
            om den fria elmarknaden ända till ett beslut här i riksdagen.
          </note>
          <note>
            Vi är mycket glada över att nu också hushållen får ta del av
            den fria elmarknaden. Vi har redan sett effekterna i form av sjunkande
            priser och höjd servicenivå. Nu tävlar faktiskt elleverantörerna
            om sina kunder. Kunden, konsumenten, sätts i centrum.
          </note>
          <note>
            Vi kristdemokrater stöder propositionens huvudsakliga innehåll.
            Men vi har i vår motion och i reservationer därutöver särskilt
            pekat på några områden där regeringen bör vidta åtgärder för att
            skapa och upprätthålla en väl fungerande energimarknad.
          </note>
          <note>
            Det gäller behovet av att få till stånd en rationalisering och
            sänkning av kostnaderna för nätverksamheten. Det gäller att utse
            en myndighet för prisöversyn beträffande fjärrvärme. Det gäller
            skärpta regler och förbättrad tillsyn för att förhindra att elbolag
            använder vinsterna från nätverksamhet för att subventionera elförsäljningen.
          </note>
          <note>
            Det är också mycket viktigt att löpande kontrollera hur elmarknaden
            nu kommer att fungera och att ha beredskap för snabba åtgärder
            om det t.ex. skulle visa sig att det finns behov av justering
            av bestämmelserna om förbrukningsgränserna för schablonberäkningen.
          </note>
          <note>
            Herr talman! Kristdemokraterna värnar om de små elproducenterna.
            Vi har gjort bedömningen att en rimlig ersättningsnivå i nuläget
            ligger på ungefär 26
          </note>
          <note>
            öre per kilowattimme.
          </note>
          <note>
            Enligt en TT-rapport i måndags har man nu kommit fram till en
            uppgörelse om ersättningen. Från den
          </note>
          <note>
            1 november i år och under hela nästa år kommer enligt pressmeddelandet
            de små elproducenterna att få ut ca 25 öre för den el de producerar.
            Är det så, så ger detta ett välkommet andrum för de ca 1 200 anläggningar
            som är berörda. Det uppfyller också i princip det krav på ersättning
            som vi har rest i vår motion. De små elproducenterna behöver klara,
            långsiktiga spelregler.
          </note>
          <note>
            Det är kristdemokraternas bestämda uppfattning att om Sverige
            menar allvar med en stängning av
          </note>
          <note>
            Barsebäck och med att på sikt avveckla kärnkraften, och seriöst
            menar att energibortfallet ska ersättas av energislag som inte
            förgör miljö och natur - då måste vi värna de små elproducenter
            vi har. Många bäckar små bildar som bekant en å.
          </note>
          <note>
            Herr talman! Vi ställer oss naturligtvis bakom våra reservationer.
            Men jag nöjer mig för tids vinnande med att yrka bifall till reservation
            nr 4.
          </note>
          <note type="speaker">
            Anf. 60 ÅKE SANDSTRÖM (c):
          </note>
          <note>
            Herr talman! Från Centerpartiet ser vi också positivt på avregleringen
            av elmarknaden. Den har för väldigt många människor och företag
            betytt sänkta elkostnader, vilket är bra. Det har tidigare redovisats
            här.
          </note>
          <note>
            Takten i byte av ellevarantörer skulle ha varit mycket snabbare
            om inte kravet på samtidigt byte av elmätare hade funnits med.
            Detta beslut från förra riksdagsperioden är nu tack och lov ändrat.
          </note>
          <note>
            När vi nu i dag ska besluta om schablonberäkning på elmarknaden
            uppstår en del problem, i första hand för de små elproducenterna.
            Detta är vi överens om.
          </note>
          <note>
            Det skydd för dessa som beslutades om 1995 ser väldigt bräckligt
            ut, i varje fall för den närmaste tiden. Vid tiden för ärendets
            behandling i utskottet fick vi veta att förhandlingar pågick och
            att Centerpartiets förslag om en garanterad prisnivå för elproduktionen
            från de små producenterna därför inte var möjligt att anta.
          </note>
          <note>
            Mina frågor till Socialdemokraternas företrädare -
          </note>
          <note>
            jag ser inte Holmqvist här - är för det första:
          </note>
          <note>
            Vilka förhandlingar pågick vid den tidpunkten - i slutet av september?
          </note>
          <note>
            För det andra, herr talman, har vi i dag via medierna fått veta
            att det nu har upphandlats ett medelpris på ca 14 öre per kilowattimme
            för de små producenterna. Denna modell, som valdes av majoriteten,
            innebär att Svenska kraftnät tagit in offerter och att bidrag
            ska utgå från staten upp till, som det heter, en nivå som ger
            möjligheter att uppnå rimlig lönsamhet.
          </note>
          <note>
            Herr talman! Denna modell kräver ett godkännande av EU. Pengarna
            som vi ställer upp med och som ska beslutas om i budgetpropositionen
            blir alltså med denna modell inlåsta i minst sex månader. Om vi
            hade antagit den modell om ett garanterat minipris som vi från
            Centern och Kristdemokraterna föreslagit hade det gett möjlighet
            att direkt kunna betala ut det högre priset. Självfallet skulle
            Svenska kraftnät ha haft mottagningsplikten.
          </note>
          <note>
            Nu ställs hela branschen, med ca 1 200 företag, i en ny oviss
            situation och väntan på en vettig ersättning. En svag lönsamhet
            blir ännu sämre då likviditeten nu hotas under det närmaste halvåret.
          </note>
          <note>
            Herr talman! Min andra fråga till Socialdemokraternas företrädare
            blir därför:
          </note>
          <note>
            Är Socialdemokraterna beredda att medverka till att staten förskotterar
            medel ur de i budgetpropositionen föreslagna miljonerna för detta
            ändamål - för att ge de små producenterna rimliga villkor i väntan
            på besked från EU?
          </note>
          <note>
            Detta är synnerligen angeläget eftersom en mycket tveksam situation
            kan uppstå.
          </note>
          <note>
            Slutligen kan jag konstatera att en ny etapp av ovisshet och
            väntan hotar den småskaliga energiproduktionen. Skattefrågorna
            och besked om dessa lyser med sin frånvaro. Detta ska behandlas
            i en särskild ordning.
          </note>
          <note>
            Om vi inte får till stånd en rimlig hantering av dessa frågor
            för den närmaste tiden kommer flera företag att slås ut. Vid omförhandlingar
            av lån har bankerna varit kallsinniga, då inget garantipris för
            närvarande gäller - en ögonvittnesrapport från den gångna veckan.
            Hela teknik- och tillbehörsindustrin för den småskaliga energin
            ställs i väntläge.
          </note>
          <note>
            Min tredje fråga gäller ambitionerna efter år 2000.
          </note>
          <note>
            Hur ska regeringen uppfylla statsministerns mål om åtta nya terrawattimmar
            vindel?
          </note>
          <note>
            Och när kommer utredningen kring förutsättningar och villkor
            för den småskaliga energiproduktionen efter 2000?
          </note>
          <note>
            Det är många som väntar på besked.
          </note>
          <note>
            Herr talman! Jag yrkar bifall till reservationerna 1
          </note>
          <note>
            och 7.
          </note>
          <note type="speaker">
            Anf. 61 EVA FLYBORG (fp):
          </note>
          <note>
            Herr talman! Riksdagen beslutade på näringsutskottets initiativ
            hösten 1998 att anmoda regeringen att lägga fram ett förslag om
            slopat krav på elmätare för små elkonsumenter. Motivet för detta
            var att möjliggöra även för denna kategori att dra nytta av elmarknadens
            omreglering genom sänkta elpriser. Med den gräns för schablonberäkning
            som här föreslås beräknas ungefär 99,5 % av landets elanvändare
            komma att omfattas av det nya systemet. Det gäller bl.a. alla
            hushåll, men även flertalet jordbrukare och andra små näringsidkare,
            vilket är en viktig princip tycker jag.
          </note>
          <note>
            Kravet på timvis mätning har varit ett hinder för en ökad rörlighet
            bland elkunder med låg elanvändning och därmed hindrat en ökad
            konkurrens och prispress inom denna del av marknaden. Kostnaden
            för mätutrustning med tillhörande installation har heller inte
            minskat i den takt som förväntades då takpriset på 2 500 kr infördes.
          </note>
          <note>
            Byte av elleverantör får nu ske den första dagen i varje månad.
            I riksdagens beslut om att schablonberäkning ska införas den 1
            november 1999 uttalades att någon avgift inte ska tas ut av den
            kund som byter elleverantör. Detta är viktigt.
          </note>
          <note>
            Regeringen föreslår också att innehavare av nätkoncession inte
            ska ha rätt att ta ut en särskild avgift vid byte av elleverantör.
            Detta är bra, men det måste också kontrolleras noga av konkurrensverk
            och andra så att det inte kringgås.
          </note>
          <note>
            I dagens nummer av Ny Teknik slår man fast att priset på el har
            minskat från ungefär 27 öre till 17 öre i timmen. Detta är bra.
            Men jag tror att priset kommer att kunna minska ytterligare ju
            fler kunder som uppmärksammat att det faktiskt är en verklighet
            att kunna byta leverantör.
          </note>
          <note>
            Elhandelspriset utgör emellertid bara en del av det totala priset
            som en konsument betalar. Nivån på nätavgifterna och hur de utvecklas
            är också av stor betydelse för det totala elpriset. Eftersom nätverksamheten
            inte är konkurrensutsatt är det mycket viktigt att tillsynen över
            denna del av elmarknaden är effektiv. Så är inte fallet för närvarande.
            Trots gällande regler om korssubventionering finns det en uppenbar
            risk för att energiföretagen söker kompensera sänkta elpriser
            med ökade nätavgifter.
          </note>
          <note>
            Regeringen bör också utse en myndighet för tillsyn av prisövervakning
            beträffande fjärrvärme. Konkurrensverket har uppmärksammat att
            en kraftproducent som producerar både fjärrvärme och el har erbjudit
            rabatter på fjärrvärme när man också har erbjudit bra elpriser.
            Därmed riskerar man att en hel del av kostnaderna vältras över
            på fjärrvärmekostnaderna.
          </note>
          <note>
            Beräkningar bör redovisas i de fall då el- och fjärrvärme produceras
            i samma anläggningar för att undvika risken att kostnaderna övervältras
            mellan energislagen. Riksdagen bör enligt vår mening genom ett
            uttalande ställa sig bakom detta.
          </note>
          <note>
            En annan konsekvens av införandet av schablonberäkning på elmarknaden
            är att leveranskoncessionssystemet upphör. Detta system har bl.a.
            gett de små elproducenterna ett särskilt skydd. I samband med
            avregleringen av elmarknaden utlovades att dessa producenter skulle
            ges en garanterad avsättning med ett garanterat lägsta pris t.o.m.
            utgången av år
          </note>
          <note>
            2000. Därmed tycker vi att statsmakterna har ett självklart moraliskt
            ansvar att säkerställa ett motsvarande skydd för den småskaliga
            elproduktionen när systemet med leveranskoncession försvinner.
          </note>
          <note>
            Det måste ges en tydlig signal om att staten tar sitt ansvar
            och garanterar elproduktionen ett lägsta pris om 21 öre per kilowattimme
            under perioden från den
          </note>
          <note>
            1 november 1999 till utgången av år 2000.
          </note>
          <note>
            Detta hindrar dock inte att den process som inletts, där Svenska
            kraftnät agerar mellanhand i ett anbudsförfarande om inköp av
            småskaligt producerad el, fortsätter. Samtidigt bör det klargöras
            att den fria elmarknaden förutsätter att också den småskaliga
            elproduktionen efter utgången av år 2000 i princip får agera på
            elmarknaden på samma villkor som annan produktion. Det är över
            huvud taget väldigt viktigt för näringsklimatet att de politiska
            spelreglerna för företagandet är långsiktiga och genomtänkta.
            Staten ska kort sagt hålla vad den lovar.
          </note>
          <note>
            Herr talman! Med detta yrkar jag bifall till reservation nr 1
            och nr 5.
          </note>
          <note type="speaker">
            Anf. 62 INGEGERD SAARINEN (mp):
          </note>
          <note>
            Herr talman! Vid beslutet om en ny ellagstiftning hösten 1995
            var alla partier överens om att det var viktigt att alla elkonsumenter
            kunde dra nytta av de lägre elpriser som en ökad konkurrens på
            elmarknaden skulle leda till. För Miljöpartiet var det självklart
            att det rådande regelverket, med bl.a. en kostnad på
          </note>
          <note>
            2 500 kr för ny elmätare vid byte av elleverantör, var ett hinder
            för att uppnå målet att alla konsumenter skulle dra nytta av de
            lägre priserna. Det var bara storkunderna som fick skörda frukterna
            av den fria elmarknaden.
          </note>
          <note>
            Därför föreslog vi redan våren 1996 att kravet på elmätarbyte
            skulle utgå. Tyvärr fick vi inte stöd från något annat parti för
            det förslaget. De andra partierna ansåg att "största möjliga effektivitet
            i systemet uppnås vid mätning av den verkliga förbrukningen" och
            att det därför vore olyckligt om timvis mätning ersätts av en
            schabloniserad debitering.
          </note>
          <note>
            År 1997 hade bristerna med regelverket blivit tydligare. Vi återkom
            med vår begäran att kravet på elmätarbyte skulle utgå och ersättas
            med en avräkning mot normalförbrukningskurvor. Inte heller den
            gången fick vi stöd från något annat parti. De övriga partierna
            enades om att nästa ordagrant upprepa det de hade sagt året innan,
            nämligen att det vore olyckligt om timvis mätning skulle ersättas
            en schabloniserad debitering.
          </note>
          <note>
            Därför återkom vi också 1998 till frågan. Då hade vi fyra huvudsakliga
            krav, nämligen att slopa kravet på elmätare vid byte av ellevarantör,
            att förkorta uppsägningstiden vid byte av ellevarantör, att låta
            det bli avgiftsfritt att byta elleverantör och att de nya reglerna
            skulle träda i kraft den 1 januari 1999 eller så fort som möjligt.
            Det är glädjande att samtliga partier nu stöder den modell vi
            har velat ha sedan 1996.
          </note>
          <note>
            Vi har faktiskt fått gehör för alla dessa krav. Det som återstod
            när utskottet behandlade propositionen var frågan om hur de små
            elproducenterna skulle skyddas i omställningen från leveranskoncession
            till fri marknad. I och med höstbudgeten, där 250 miljoner avsatts
            för att säkra ersättningsnivåerna under övergångsperioden fram
            till 2001, borde alltså de små elproducenterna ha möjlighet att
            få ersättning. Jag hoppas att det också kommer att fungera och
            att ersättningen kommer att vara sådan att de kan överleva under
            den här tiden. Det kommer att innebära att elmarknaden betalar
            14 öre per kilowattimme, sedan får de små elproducenterna ut mellanskillnaden
            upp till 25 öre. Vi känner oss tillfreds med den lösningen.
          </note>
          <note>
            Vi får hoppas att detta fungerar och att det inte blir trassel
            under mellantiden innan de får ut sina pengar.
          </note>
          <note>
            En översyn kommer att göras när det gäller den mer långsiktiga
            lösningen för de små elproducenterna. Vi tänker avvakta resultatet
            av den. Men det måste stå klart att det är väldigt viktigt att
            det blir en långsiktig lösning för dem så att de kan klara sig
            över den period med låga elpriser som vi har nu. Småproducenterna
            har ofta ingen ekonomisk buffert för att klara svåra tider. Vi
            får inte glömma att det är ett samhällsintresse att de finns kvar
            på marknaden för att vi ska kunna få en långsiktigt hållbar energipolitik
            in i framtiden.
          </note>
          <note>
            Miljöpartiet anser att försäljningen av de små elproducenternas
            produktion bör ske samordnat och i konkurrens - jag pratar alltså
            nu om hur det bör se ut framöver - för att få en långsiktig lösning.
            Vi anser att olika sätt att stimulera marknaden för grön el måste
            undersökas. Det måste ges rimliga ekonomiska förutsättningar på
            lång sikt. Vi tycker att det är rimligt att alla elanvändare bidrar
            till finansieringen.
          </note>
          <note>
            Dessutom tycker vi att definitionen av småskalig elproduktion
            bör ses över eftersom uteffekten 1,5
          </note>
          <note>
            megawatt börjar bli en diskutabel begränsning för vindkraften.
          </note>
          <note>
            Ett problem nu är att så många ansökningar om investeringsstöd
            till vindkraft inte kan beviljas på grund av brist på resurser.
            För närvarande finns 14
          </note>
          <note>
            ansökningar om sammanlagt 35 aggregat, vilket motsvarar ett stöd
            på 60 miljoner, som inte får stöd. Detta beror på de låga nivåerna
            på stöden, bl.a. den ram på
          </note>
          <note>
            300 miljoner under femårsperioden fram till 2001, som beslutades
            i energiuppgörelsen mellan några av riksdagspartierna.
          </note>
          <note>
            Herr talman! Trots att det finns mycket positivt i det här betänkandet
            måste vi ändå reservera oss på en punkt. Det som inte tillgodoses
            av utskottet är behovet av energisparande. Det är alldeles nödvändigt
            att spara energi på ett mycket målmedvetet sätt framöver. De låga
            elpriserna, som bl.a. är en följd av avregleringen och internationaliseringen
            av elmarknaden, innebär i sig en fara för att elförbrukningen
            kommer att öka. Detta är naturligtvis inte hållbart i längden.
          </note>
          <note>
            En viktig del av incitamentet till sparande är att man vet hur
            mycket man gör av med och när förbrukningen är stor. Då kan man
            arbeta med sitt elsparande och få en bild av hur man lyckas. Vi
            anser att detta är mycket viktigt både ur konsumentens och samhällets
            synvinkel. Därför vill vi tillsätta en utredning som tittar på
            en mer generell installation av fjärravlästa och timregistrerande
            elmätare. De elmätare som finns på marknaden och som hittills
            har utnyttjats av de fåtal konsumenter som bytt elleverantör har
            många fördelar, inte minst att de uppmuntrar till elbesparing.
          </note>
          <note>
            Den väg som utskottet förordar, som innebär att utredningens
            förslag först ska remissbehandlas för att sedan behandlas av riksdagen
            för att sedan eventuellt landa i en försöksverksamhet vars resultat
            i sin tur ska utredas, tar för lång tid. Det kan inte råda någon
            tvekan om att hushållen behöver få en bra bild av sin elförbrukning
            för att kunna klara ett effektivt sparande. Därför bör en generell
            ansats på problemet vara utredningens inriktning redan nu.
          </note>
          <note>
            Herr talman! Av det skälet yrkar jag bifall till reservation
            3.
          </note>
          <note type="speaker">
            Anf. 63 OLA KARLSSON (m) replik:
          </note>
          <note>
            Herr talman! Jag har en fråga till Ingegerd Saarinen. Tycker
            Miljöpartiet att det bra eller dåligt att man avskaffar kravet
            på timvis mätning?
          </note>
          <note>
            Skälet till att jag frågar är att Ingegerd Saarinen ägnade en
            stor del av sitt anförande åt att tala om hur bra det är att man
            avskaffar kravet på timvis mätning.
          </note>
          <note>
            I reservation 3 skriver man att man anmodar regeringen att tillsätta
            en utredning med ett uttryckligt uppdrag att föreslå att en generell
            installation av elmätare, dvs. fjärravlästa och timregistrerande
            elmätare.
          </note>
          <note>
            Jag får inte detta att gå ihop riktigt. Är förslaget att avskaffa
            kravet på timvis mätning bra eller dåligt?
          </note>
          <note type="speaker">
            Anf. 64 INGEGERD SAARINEN (mp) replik:
          </note>
          <note>
            Herr talman! Det är bra att avskaffa kravet på en elmätare för
            att man ska kunna dra nytta av konkurrensen på elmarknaden. Men
            däremot behöver elkonsumenterna ha en mätare för att själva kunna
            arbeta med sitt elsparande.
          </note>
          <note type="speaker">
            Anf. 65 OLA KARLSSON (m) replik:
          </note>
          <note>
            Herr talman! Svaret är alltså att det är bra att vi tar bort
            kravet på elmätare men att det i stället ska ställas krav på en
            fjärravläst timmätare. Vad vill Miljöpartiet egentligen på det
            här området?
          </note>
          <note type="speaker">
            Anf. 66 INGEGERD SAARINEN (mp) replik:
          </note>
          <note>
            Herr talman! Vi vill att hushållen ska kunna se hur de själva
            använder sin el. För att bli effektiva i sitt sparande måste de
            kunna se hur elanvändningen varierar över dygn, timmar osv. I
            annat fall blir det väldigt svårt för dem att göra någonting åt
            sin elkonsumtion.
          </note>
          <note>
            Däremot ska det här kravet inte ställas för att ge möjlighet
            att välja elbolag och få billigare el på marknaden. Det är skillnaden.
          </note>
          <note type="speaker">
            Anf. 67 NILS-GÖRAN HOLMQVIST (s):
          </note>
          <note>
            Herr talman! Jag börjar med att yrka bifall till utskottets hemställan
            och avslag på samtliga reservationer. Vi behandlar i dag proposition
            1998/99:137 om införande av schablonberäkning på elmarknaden m.m.
            Med anledning av propositionen har det väckts sex motioner.
          </note>
          <note>
            Utskottet har inhämtat synpunkter från Näringsdepartementet,
            Sveriges Elleverantörer och Svenska
          </note>
          <note>
            Kraftverksföreningen.
          </note>
          <note>
            Fru talman! Under hösten 1995 beslutade riksdagen om en ny ellagstiftning,
            som trädde i kraft den
          </note>
          <note>
            1 januari 1996. Lagstiftningen innebär att att konkurrens har
            införts i handeln med el.
          </note>
          <note>
            Under våren 1997 beslutades att ett takpris på
          </note>
          <note>
            2 500 kr ska gälla för de kostnader som nätföretagen får debitera
            en enskild konsument med s.k. direktmätning för timregistrerande
            utrustningar och deras installation. Lagändringen trädde i kraft
            den 1 juli
          </note>
          <note>
            1997. Syftet med takpriset var att underlätta för kunder med
            liten elförbrukning att delta i handeln med el.
          </note>
          <note>
            Fru talman! Riksdagen beslöt hösten 1998 på näringsutskottets
            förslag att anmoda regeringen att lägga fram ett förslag om slopat
            krav på elmätare för små elkonsumenter. Utskottet anförde att
            det är mycket viktigt att även de små elkonsumenterna kan dra
            nytta av elmarknadens omreglering genom sänkta elpriser.
          </note>
          <note>
            Utskottet föreslog därför att den pågående utredningen om leveranskoncessionssystemet,
            den s.k.
          </note>
          <note>
            LEKO-utredningen, skulle ges i uppdrag att lägga fram förslag
            om att undantag från grundprincipen om timvis mätning ska göras
            för kunder med säkringsabonnemang om högst 25 ampere, att uppsägningstiden
            ska vara högst en månad och att det av konsumenten inte ska uttas
            någon administrativ avgift vid leverantörsbyte. Utskottet sade
            vid detta tillfälle att det var ett första steg till slopande
            av timvis mätning av el. Regeringen fick i uppdrag att återkomma
            i denna fråga under våren 1999 för att timvis mätning skulle kunna
            upphöra att gälla för denna kundgrupp den 1 november 1999.
          </note>
          <note>
            Fru talman! I den proposition som vi snart ska fatta beslut om
            har regeringen föreslagit att förbrukningsgränsen för schablonberäkningen
            för kunder med säkringsabonnemang ska vara 200 ampere och för
            lågspänningskunder med effektabonnemang 135
          </note>
          <note>
            kilowatt.
          </note>
          <note>
            Med den gräns för schablonberäkning som regeringen förordar och
            som utskottet tillstyrker beräknas
          </note>
          <note>
            99,5 % av landets elanvändare komma att omfattas av schablonberäkning.
            Byte av elleverantör får ske den första dagen i varje månad. Den
            nya elleverantören ska underrätta innehavaren av nätkoncession
            om bytet senast en månad innan leveransen ska påbörjas. Det första
            bytet sker den 1 november 1999 för dem som har sagt upp sina avtal
            senast sex månader dessförinnan, dvs. senast den 30 april 1999,
            och innehavaren av koncession ska inte ha rätt att ta ut en särskild
            avgift vid byte av elleverantör.
          </note>
          <note>
            Fru talman! Moderaterna och kristdemokraterna har i sina motioner
            anfört att nätavdelningen vid Statens energimyndighet i samband
            med att schablonmätning införs inte behöver ha någon tillsyn över
            elhandelsdelen, eftersom den kommer att sköta sig själv. Man vill
            i stället att utskottet ska uttala att nätavdelningen ska utöva
            ökad tillsyn över nätverksamheten.
          </note>
          <note>
            Utskottets majoritet tycker inte att det behöver göras något
            uttalande i denna fråga. Det är en självklarhet att myndigheten,
            om den inte behöver kontrollera elhandelns priser, kan lägga alla
            sina resurser på att få en effektiv kontroll av nätavgifter.
          </note>
          <note>
            Miljöpartiet vill i sin motion att riksdagen bör anmoda regeringen
            att tillsätta en utredning om en mer generell installation av
            fjärravlästa och timregistrerande elmätare. Utskottets majoritet
            avstyrker motionen. Vi ska här och nu besluta om schablonberäkning,
            och utskottets majoritet tycker att det är märkligt att regeringen
            ska få i uppdrag att utreda en ordning som vi säger att vi inte
            ska ha.
          </note>
          <note>
            Några motionärer har tagit upp skyddet för de små elleverantörerna.
            Bl.a. framhåller man att golvpriset ska vara lägst 21 öre per
            kilowatt, och någon vill att de ska garanteras det pris som gäller
            i dag, alltså 26
          </note>
          <note>
            öre per kilowatt.
          </note>
          <note>
            Utskottets majoritets inställning är att den småskaliga elproduktionen
            efter avskaffandet av leveranskoncessionssystemet bör ha ungefär
            samma villkor under övergångstiden fram t.o.m. år 2000 som för
            närvarande. Däremot är utskottet inte berett att nu ta ställning
            till de olika modellerna.
          </note>
          <note>
            Den av regeringen valda modellen med ett anbudsförfarande förefaller
            utskottet vara en lämplig väg att gå för en temporär lösning.
            Regeringen har i budgetpropositionen för år 2000 på utgiftsområde
            21
          </note>
          <note>
            Energi i syfte att den småskaliga elproduktionen ska ges stabila
            villkor föreslagit att den ersättningsnivå för denna produktion
            som enligt leveranskoncessionssystemet skulle ha gällt fram till
            utgången av år
          </note>
          <note>
            2000 ska upprätthållas genom ett särskilt stöd. Nivån på stödet
            ska fastställas då resultatet av Svenska kraftnäts anbud i frågan
            föreligger. För perioden den
          </note>
          <note>
            1 november 1999-31 december 2000 ska således stöd kunna utgå
            till elproduktion från småskaliga anläggningar med en effekt om
            högst 1 500 kilowatt.
          </note>
          <note>
            Fru talman! Jag vill avslutningsvis än en gång yrka bifall till
            utskottets hemställan och avslag på samtliga reservationer.
          </note>
          <note type="speaker">
            Anf. 68 ÅKE SANDSTRÖM (c) replik:
          </note>
          <note>
            Fru talman! Jag ställde tidigare tre frågor. Det gällde för det
            första vilka förhandlingar som pågick i september. För det andra:
            Hade det här verkligen varit en lämplig väg att gå, om vi hade
            vetat vad vi vet i dag, nämligen att pengarna inte kan betalas
            ut under i princip det närmaste halvåret? För det tredje undrar
            jag om det också efter år 2000 från socialdemokraternas sida finns
            några ambitioner beträffande de små energiproducenterna.
          </note>
          <note type="speaker">
            Anf. 69 NILS-GÖRAN HOLMQVIST (s) replik:
          </note>
          <note>
            Fru talman! Jag tänker inte här och nu gå in på detaljer i de
            regleringar som Åke Sandström tar upp.
          </note>
          <note>
            Jag menar att detta är en fråga som regeringen, inte vi här i
            kammaren, ska hantera. Jag tror mig också veta att man kommer
            att hantera detta på ett sådant sätt att de småskaliga elproducenterna
            inte ska bli drabbade.
          </note>
          <note type="speaker">
            Anf. 70 ÅKE SANDSTRÖM (c) replik:
          </note>
          <note>
            Fru talman! Jag vill bara i all enkelhet be om ett litet råd
            från Nils-Göran Holmqvist. Vad ska vi säga till de småskaliga
            producenter som under det närmaste halvåret får 14 öre i stället
            för de 26 öre som var det tidigare minimikravet för att skapa
            lönsamhet? Vilket besked ska de få?
          </note>
          <note type="speaker">
            Anf. 71 NILS-GÖRAN HOLMQVIST (s) replik:
          </note>
          <note>
            Fru talman! Jag har ju redan svarat på den frågan,
          </note>
          <note>
            Åke Sandström. Detta ska avgöras av regeringen, och jag är helt
            övertygad om att regeringen kommer att se till att de här småskaliga
            producenterna inte kommer att bli drabbade på det sätt som Åke
            Sandström säger kommer att ske.
          </note>
          <note type="speaker">
            Anf. 72 EVA FLYBORG (fp) replik:
          </note>
          <note>
            Fru talman! Jag blev inte så mycket klokare av föregående replikskifte,
            måste jag säga, så jag får nog fylla på här till Nils-Göran Holmqvist
            som företrädare för majoriteten med en väldigt enkel fråga. Jag
            ska förenkla den ännu mer: Ska inte staten hålla vad den lovar?
          </note>
          <note type="speaker">
            Anf. 73 NILS-GÖRAN HOLMQVIST (s) replik:
          </note>
          <note>
            Fru talman! Eva Flyborg, självklart ska den göra det, och det
            är ju det jag säger: Detta ska regeringen ta hänsyn till. Och
            vi har avsatt pengar i budgeten för den småskaliga elproduktionen.
            Självklart kommer de här pengarna att betalas ut. Det är ju därför
            vi har avsatt dem!
          </note>
          <note type="speaker">
            Anf. 74 EVA FLYBORG (fp) replik:
          </note>
          <note>
            Fru talman! Om man läser innantill i budgetpropositionen ser
            man att ersättningen ska ligga på ungefär samma nivå, på en rimlig
            nivå osv. Det innebär ju inte att ersättningen de facto kommer
            att ligga på den nivå som den har gjort tidigare. Så frågan är
            igen:
          </note>
          <note>
            Varför håller man inte ett givet löfte? Varför måste man se sig
            nödgad att bryta just det här året, som det trots allt är fråga
            om?
          </note>
          <note>
            Jag tycker att staten ska hålla vad den lovar -
          </note>
          <note>
            punkt slut.
          </note>
          <note type="speaker">
            Anf. 75 NILS-GÖRAN HOLMQVIST (s) replik:
          </note>
          <note>
            Fru talman! Men Eva Flyborg, du var inte med vid det sista tillfälle
            då vi diskuterade det här i utskottet. Där var vi överens om att
            den här modellen med anbudsförfarande var den som skulle gälla
            och att det pris som kom fram vid förhandlingen skulle gälla.
            Enligt det Eva Flyborg själv säger har man nu kommit överens med
            branschen och Svenska kraftnät om att priset ska ligga i närheten
            av 26 öre. Jag tycker då att regeringen har uppfyllt sitt krav.
            Man har också sagt till de småskaliga elproducenterna att den
            nivån är det. Det är inget brutet löfte!
          </note>
          <note type="speaker">
            Anf. 76 LENNART VÄRMBY (v):
          </note>
          <note>
            Fru talman! Gott folk i kammaren! Nu när morgonens partiledardebatt
            är avslutad och de ideologiska striderna kan läggas åt sidan kan
            vi alltså omsätta de olika ideologierna i praktisk politik under
            den häftiga rubriken "Införande av schablonberäkning på elmarknaden,
            m.m." Förkortningen "m.m." döljer en hel del, som ni har förstått
            om ni har lyssnat på debatten fram till nu.
          </note>
          <note>
            Det ska sägas, när de borgerliga så frispråkigt och glatt berömmer
            sig av att ha drivit fram den här förändringen till en friare
            marknad, att själva förutsättningen för den här diskussionen och
            reformen ju är att man i över hundra år i kraft av monopol har
            byggt upp en infrastruktur som fungerar och som når alla.
          </note>
          <note>
            Detta måste bli sagt.
          </note>
          <note>
            Jag måste också fråga Ola Karlsson, som i sitt första inlägg
            om jag förstod saken rätt rekommenderade att man skulle sälja
            ut de små och medelstora energibolagen, särskilt dem som är kommunägda.
            Jag kan inte begripa det: Om det blir färre som konkurrerar blir
            det väl en sämre situation för oss konsumenter?
          </note>
          <note>
            Eva Flyborg var inne på att det skulle vara något skumt med att
            man fick rabatt om man köpte el eller fjärrvärme eller tvärtom.
            Men det är ju vanligt i den fria företagsamheten: Om man köper
            en Volvo så får man fria vinterdäck. Är inte det också fel, att
            lägga kostnaden för en Saab eller Volvo på de oskyldiga bildäcken?
            Det kan man fråga sig.
          </note>
          <note>
            Men skämt åsido och utan några överord så måste jag säga att
            det är ett ovanligt bra lagförslag som ska klubbas i dag. Att
            det skulle ta så lång tid - vi är ju dock i nådens år 1999 - trodde
            jag inte när jag i slutet av 80-talet engagerade mig för en friare
            elmarknad.
          </note>
          <note>
            Jag tror det var 1990 eller 1991 som jag fick in en av mina debattartiklar
            i Svenska Dagbladet - inget partiorgan precis - där jag krävde
            att man skulle bryta monopolen och ge också de kommunala elföretagen
            möjlighet att konkurrera utanför de egna kommungränserna till
            glädje för oss konsumenter. För artikeln fick jag 800 kr i arvode,
            och i dag har jag alltså äntligen glädjen och möjligheten att
            för Vänsterpartiets och min egen del vara med och skriva in denna
            frihet, denna novemberrevolution - det är ju då det här ska träda
            i kraft - i lagboken.
          </note>
          <note>
            Ni ska veta, inte minst ni i oppositionen, att det här värmer
            ett hjärta som sitter till vänster och klappar för de små i samhället
            och för miljön. Nu får vi alla möjlighet att som vakna konsumenter
            pressa bolagen till effektivitet och serviceanda med låga priser.
            Det är bra. Men det ger oss också var och en möjlighet att ta
            på oss ansvaret för framtiden och miljön genom att som medvetna
            konsumenter använda vår frihet och vårt val för att köpa miljömärkt
            grön el. Ytterligare en kraft, konsumenterna alltså, frigörs nu
            och blir ett stöd i arbetet för den nödvändiga frigörelsen från
            beroendet av fossila och radioaktiva bränslen.
          </note>
          <note>
            Enigheten om den föreslagna förändringen är, trots några smärre
            reservationer, så öronbedövande, gott folk, att man nästan undrar
            vad som kan vara fel med reformen. Det tilltalar mig dock, och
            det måste jag få sagt här i kammaren, att den schablonberäkning
            som vi ska tillämpa är den som är i bruk i Norge och att vi inte
            väljer kategorimodellen enligt den finska varianten. Det tilltalar
            mig, därför att vi alltså importerar en marknadsmodell från Norge,
            som enligt någon tidningsrubrik jag såg förra veckan har utnämnts
            till den sista sovjetstaten: Det, gott folk, är väl en garanti
            för att det är en god blandekonomi som vi inför.
          </note>
          <note>
            Vad vi sagt i utskottsmajoriteten är att schablonberäkningssystemet
            självklart ska följas noga och utvärderas. Om nödvändigt får det
            sedan justeras.
          </note>
          <note>
            Nätverksamheten är i fortsättningen ett monopol och måste så
            vara. En översyn ska göras. Energimyndigheten är redan i full
            färd med att ta fram metoder för detta, och ändå reserverar sig
            de borgerliga. Jag häpnar. Vad reserverar ni er emot egentligen?
          </note>
          <note>
            Om fjärrvärmen gör likaledes samma energimyndighet en studie.
            Eventuellt blir det senare ett uppdrag att belysa eventuella överpriser
            och kontrollmöjligheter. Låt mig dock säga att min egen erfarenhet
            är att kunder, både företag, villaägare och bostadsföretag, som
            får möjlighet att ansluta sig till fjärrvärme oftast gör detta,
            trots att de har olja, el, värmepumpar och andra möjligheter som
            alternativ. Och varför gör man det, gott folk? Ja, troligen beror
            det på en kombination av pris, trygghet vid leveranser och ofta
            också miljöskäl. Det finns alltså redan i dag en konkurrens på
            fjärrvärmesidan som fungerar, och helt klart mycket enkla metoder
            för att jämföra kostnaderna.
          </note>
          <note>
            Hemma i Växjö är det kö och hårt tryck på att få bli ansluten
            till fjärrvärmenätet och de närvärmeverk som vi bygger ute i byarna.
            När ekonomiskt sinnade smålänningar frivilligt kopplar in sig
            på fjärrvärme, behövs nog inte, som den borgerliga trion faktiskt
            föreslår i sin reservation, "en myndighet för tillsyn och prisövervakning
            beträffande fjärrvärme". Jag noterar ändock denna borgerliga klockartro
            på statlig tillsyn och kontrollapparat. Vore jag i era kläder
            skulle jag hellre lägga de resurserna på några närpoliser ytterligare!
            Det finns nog större behov av det.
          </note>
          <note>
            Skyddet för små elproducenter har alla motionerat om och talat
            varmt för. Trots klara skrivningar reserverar sig ändå en med
            oss i sak tydligen enad, men i detaljerna splittrad opposition.
            Moderaterna är i sin reservation nere på 21 öre per kilowatt,
            vilket är ett skambud enligt alla tillgängliga källor, medan kristdemokraterna
            glatt ropar: 5 öre mer för mjölken - nej,
          </note>
          <note>
            5 öre mer för kilowatten, ska det vara.
          </note>
          <note>
            Den småskaliga elproduktionen svarar visserligen bara för en
            bråkdel av Sveriges elproduktion, men den har sin givna plats,
            anser vi. EU har satt som mål att fördubbla den förnyelsebara
            energin. Detta och våra egna ambitioner är bästa garantin för
            att den småskaliga elproduktionen kan rulla vidare. Att man sedan
            ser över det långsiktiga systemet är en självklarhet. Jag hoppas
            bara att det blir klart på det dryga år som nu är satt som övergångstid.
          </note>
          <note>
            Ett verkligt problem i det här sammanhanget har
          </note>
          <note>
            Centern och Miljöpartiet tagit upp. Det gäller gränsen för vad
            som ska betraktas som småskaligt. Nu är den satt vid 1 500 kilowatt.
            Bara inom den europeiska unionen varierar denna definition rejält.
            Det finns alltså utrymme för lite internationellt fotarbete och
            standardisering på det här området.
          </note>
          <note>
            Detta ger mig tillfälle att avslutningsvis peka på vikten av
            att denna riksdag och denna regering nu går vidare i arbetet.
            Den fria elhandel som nu också blir de små konsumenternas, måste
            med nödvändighet få gemensamma regler. Om denna marknad ska bli
            likvärdig och rättvis, måste producenter, leverantörer, nät och
            konsumenter ha någotsånär lika villkor.
          </note>
          <note>
            En allt större andel av den här handeln sker via
          </note>
          <note>
            Nordpool i Oslo. Norge, Sverige, Finland och halva
          </note>
          <note>
            Danmark är redan med i den här handeln, och fler tillkommer.
            Då måste miljöavgifter, skatter och andra regelverk rimligen vara
            någotsånär likartade. Annars snedvrids konkurrensen, och det öppnar
            för t.ex.
          </note>
          <note>
            miljödumpning. I Danmark pågår ett mycket lovande arbete med
            att öka andelen förnyelsebar energi. Den smutsiga danska kolkraften
            kommer att fasas ut, liksom våra radioaktiva uraneldade kärnkraftverk.
            Det är en gemensam uppgift, gott folk, att skapa en både säker
            och bärkraftig tillväxt. Jag är optimist, och jag tror att miljörörelse,
            näringsliv, energikonsumenter och denna riksdag vill både stödja
            och driva på regeringen i en mer offensiv satsning på lika villkor,
            inte bara för oss små elkonsumenter att fritt välja leverantör,
            utan också så att leverantörerna levererar en fullgod och hållbar
            produkt.
          </note>
          <note>
            Den fria marknaden är nog bra, men den bör styras med en mild
            men fast järnhand. Det skulle dessutom vara lättare med denna
            järnhand om det fanns en post som energiminister. Jag ska inte
            upprepa vilket namn jag tidigare i olika debatter har föreslagit,
            men han står framför er här i talarstolen.
          </note>
          <note>
            Med detta yrkar jag bifall till hemställan i det betänkande som
            ligger på bordet och som är avgivet av riksdagens kanske absolut
            bästa utskott, dvs. näringsutskottet, och avslag på reservationerna.
          </note>
          <note type="speaker">
            Anf. 77 ÅKE SANDSTRÖM (c):
          </note>
          <note>
            Fru talman! Jag tror att vi är överens om en hel del kring energipolitiken.
            Lennart Värmby är en del i regeringsunderlaget, och min fråga
            är därför: Är Lennart Värmby beredd att i väntan på EU:s godkännande
            medverka till att lösa problem som kommer upp det närmaste halvåret,
            mot den bakgrund som jag tecknade, och att man betalar 14 i stället
            för 26 öre det närmaste halvåret?
          </note>
          <note type="speaker">
            Anf. 78 LENNART VÄRMBY (v):
          </note>
          <note>
            Fru talman! Vi är t.o.m. så överens att Åke Sandström, jag och
            Nils-Göran Holmqvist ingår i den här energiuppgörelsen med ett
            brett bidragsprogram för att få in mer av förnyelsebar energi
            och mindre av fossila bränslen och kärnkraftsbränslen.
          </note>
          <note>
            När det gäller den här frågan var det så att man häromsistens
            från Näringsdepartementet skickade över statssekreterare Rekke
            till utskottet, där han mycket noggrant redovisade hur departementet
            kommer att hantera frågan. Han kunde också peka på, vilket sedan
            visade sig vara fallet, att vi avsätter 250
          </note>
          <note>
            miljoner kronor som ska betalas ut till de småskaliga elproducenterna.
          </note>
          <note>
            Jag hyser inga som helst tvivel på att den svenska statsapparatens
            effektiva byråkrati ser till att pengarna blir utbetalda. Såvitt
            jag vet finns det inte heller något utgiftstak på detta konto.
          </note>
          <note>
            Om EU stökar till det får vi väl i Sverige bli lite mer italienska,
            Åke Sandström, så att vi hittar möjligheter att förhandsutbetala
            även om Bryssel inte skulle ha godkänt varenda ettöring på det
            här området. Det är en gemensam vilja från höger till vänster
            att de småskaliga företagen åtminstone t.o.m. nästa år ska ha
            i princip de villkor som de har haft tidigare.
          </note>
          <note>
            Det mer intressanta problemet är att vi måste ligga på som attan
            för att få ett hållbart system framöver för de små elproducenterna.
            Det gäller inte bara vattenkraften. Då måste vi också sätta in
            en stöt mot Svenska naturskyddsföreningen, så att de kan godkänna
            ny småskalig - gammal - vattenkraft.
          </note>
          <note type="speaker">
            Anf. 79 ÅKE SANDSTRÖM (c):
          </note>
          <note>
            Fru talman! Jag tackar för att Lennart Värmby har insett problemet
            och kommer att verka i den riktningen.
          </note>
          <note type="speaker">
            Anf. 80 LENNART VÄRMBY (v):
          </note>
          <note>
            Fru talman! Jag är inte helt tom mellan öronlapparna, så jag
            inser både det ena och det andra. Som en av dem på vänsterkanten
            som kanske är mest positiva till det europeiska samarbetet och
            unionen, tycker jag att det är eländigt om EU gång på gång ska
            göra självmål och leva upp till alla fördomar, i stället för att
            visa vilka möjligheter som finns.
          </note>
          <note>
            Det som är absolut nödvändigt, som jag också tog upp i anförandet,
            är att vi ser till att få likställda villkor, inte bara runtom
            i Sverige och sett ur konsumentsynpunkt, utan också i Norden,
            runt Östersjön och i Europa, eftersom det nu är en fri elhandel,
            som går över alla gränser.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 §.)
          </note>
          <note>
            7 § Lägesrapport angående de regionala tillväxtavtalen
          </note>
          <note>
            Föredrogs näringsutskottets betänkande 1999/2000:NU5
          </note>
          <note>
            Lägesrapport angående de regionala tillväxtavtalen
          </note>
          <note>
            (skr. 1998/99:96)
          </note>
          <note type="speaker">
            Anf. 81 OLA SUNDELL (m):
          </note>
          <note>
            Fru talman! Jag vill börja med att yrka bifall till vår reservation
            angående de regionala tillväxtavtalen.
          </note>
          <note>
            Med begreppet tillväxtavtal fogas nu ytterligare ett begrepp
            till en redan snårig och krånglig regionalpolitik. Det kan låta
            tilltalande att teckna kontrakt om ständig tillväxt. Men verkligheten
            har varit en annan, nämligen att Sverige under årtionden haft
            en sämre ekonomisk utveckling än jämförbara länder. Sverige har
            rasat från en topplats i den ekonomiska välfärdsligan till en
            i dag betydligt mer undanskymd tillvaro.
          </note>
          <note>
            Kan då tillväxtavtalen ändra på den utvecklingen, också i våra
            mest utsatta regioner? "Kanske", säger några. Regeringen säger
            "ja", och vi moderater säger
          </note>
          <note>
            "inte nämnvärt mycket".
          </note>
          <note>
            Förklaringen till vår tveksamhet är lika enkel i dag som den
            alltid har varit, nämligen att tillväxt inte kan planeras fram,
            administreras fram eller - och det finns de som har försökt -
            beordras fram. Tillväxt åstadkoms alltid av individer som i dag
            kan göra något bättre än vad det var i går och som i morgon vill
            förbättra det vi presterar i dag.
          </note>
          <note>
            Det finns ingen treårsplan, inget stöd och bidragssystem, ingen
            lokaliserings- och planeringspolitik som kan ersätta den personliga
            drivkraften. Det är därför jag ställer mig mycket tvekande till
            om den nya metoden att omfördela bidrag - tillväxtavtalen -
          </note>
          <note>
            kommer att ha någon nämnvärd påverkan på tillväxt, företagande
            och därmed jobbskapande.
          </note>
          <note>
            Det positiva med tillväxtavtalen är de processer som föregått
            utarbetandet av avtalen. De diskussioner som har förts inom det
            s.k. partnerskapet har ju haft till syfte att försöka peka på
            vilka faktorer som leder till utveckling inom just den här regionen.
            Det är alltid bra att försöka identifiera vilka medel och strategier
            som leder fram till företagande och tillväxt.
          </note>
          <note>
            Förhoppningen är att ett ökat samarbete mellan politiker, myndigheter
            och näringsliv ska effektivisera den statliga resurstilldelningen
            och leda till fler jobb. Men risken med dessa politikerstyrda
            tillväxtavtal är att det blir negativt för tillväxten genom att
            politiken blir för ensidig och hämmar mångfalden och variationen
            i näringslivet. För att tillväxten ska blomstra är det viktigt
            med en konkurrens på lika villkor.
          </note>
          <note>
            En av de stora bristerna i utarbetandet av tillväxtavtalen är
            just bristen på deltagande från det privata näringslivet, alltså
            själva grunden för nya och växande företag. Vidare har kvinnorepresentationen
            varit låg. Det innebär de facto att underlaget för avtalet framför
            allt blir och är en produkt av politiker, handläggare på länsstyrelser
            och kommuner och andra tjänstemän. Det kommer att innebära snedvridningar
            där vissa intressen i just den regionen gynnas, såsom vissa branscher
            och därmed vissa företag. Därmed har man ingenting vunnit.
          </note>
          <note>
            Vi vet med utomordentligt stor säkerhet att bidrag och stöd hämmar
            mångfalden och sätter konkurrensen ur spel. De utvärderingar som
            har gjorts pekar också på att stödsystemen tenderar att bevara
            gamla strukturer, och stöden motverkar därmed nyskapande och konkurrens
            på lika villkor. Tillväxtavtalen blir därmed inget annat än ett
            sätt att omfördela bidrag.
          </note>
          <note>
            Den nuvarande regionalpolitiken har uppenbarligen misslyckats.
            Flyttlassen har blivit fler, och många regioner upplever i dag
            en befolkningsminskning som är fullt i klass med utflyttningen
            under 50- och 60-
          </note>
          <note>
            talen. Men innan någon regionalpolitik värd namnet kan börja
            diskuteras måste de värsta hindren för en regional utveckling
            undanröjas.
          </note>
          <note>
            När regeringen lockar med tillväxtavtal och bidrag hit och dit,
            borde regeringen i stället undra över hur det är med företagarklimatet,
            om det är bra regionalpolitik att höja dieselskatter, ställa sig
            frågan om kärnkraftsavveckling och höga energiskatter gynnar den
            regionala konkurrenskraften. Det rimliga, om regeringen skänker
            de mest utsatta regionerna i Sverige en tanke, är ju att man inte
            höjer skatten på diesel utan sänker skatten på diesel, vidare
            att man avstår från att lägga ned väl fungerande kärnkraftverk
            och sänker skatten på energi. Då har regeringen tagit de svagaste
            regionernas problem på fullaste allvar.
          </note>
          <note>
            Fru talman! En framtidens regionalpolitik måste ha sin utgångspunkt
            i de förutsättningar som de olika regionerna har. Med minskad
            politisk styrning och detaljreglering kan det lokala kunnandet
            bättre tas till vara. Det bästa sättet att underlätta en utveckling
            i denna riktning är att förstärka regionernas konkurrenskraft.
            Det görs bäst genom en politik som baseras på en genuin förståelse
            för företagandets villkor.
          </note>
          <note>
            Målet för regionalpolitiken bör därför vara att skapa förutsättningar
            för olika regioners, företags och människors möjligheter till
            utveckling.
          </note>
          <note>
            Genom att bygga ut IT-infrastrukturen, förbättra och bygga ut
            vägnätet, inte lägga ned väl fungerande kärnkraftverk och förbättra
            villkoren för företagandet har vi lagt grunden för en tillväxt
            i hela Sverige. Då behövs inga politikerstyrda tillväxtavtal.
          </note>
          <note type="speaker">
            Anf. 82 HARALD BERGSTRÖM (kd):
          </note>
          <note>
            Fru talman! Det är visst bekymmer med anläggningen, men jag hör
            att det hörs ut i kammaren nu.
          </note>
          <note>
            Jag vill börja med att yrka bifall till reservationen i betänkandet.
          </note>
          <note>
            Tillväxtavtalen är ännu så länge inte helt färdiga avtal som
            har undertecknats, kommit i gång och fungerar. Den lägesrapport
            vi behandlar skrevs och lämnades faktiskt över innan det första
            förslaget till avtal presenterades av de olika regionerna för
            regeringen.
          </note>
          <note>
            Det är en enligt mitt tycke ganska tidigt framlagd lägesrapport.
          </note>
          <note>
            Nu förhandlas det. Nu arbetas det vidare med dem. Avsikten är
            att avtal ska tecknas i mitten på november och att det ska komma
            i gång vid årsskiftet.
          </note>
          <note>
            Vi kristdemokrater är inte tveksamma till processen, men väl
            till den effekt de regionala utvecklingsavtalen kan ha ute i länen.
          </note>
          <note>
            Processen har varit nyttig. I mitt eget hemlän ser jag, i motsats
            till det Ola Sundell påstod, hur även små företag och företagandet
            inom det stora partnerskapet har deltagit mycket aktivt i skapandet
            av det förslag som kommer från oss i Kronoberg. Ett bekymmer i
            det sammanhanget var den mycket luddiga grund som departementet
            gav när det gäller reglerna och hur man skulle utforma avtalen.
            Det löste sig efterhand. Så småningom kom det också fram en del
            förslag om regelförändringar.
          </note>
          <note>
            Det mest positiva med tillväxtavtalen är kanske att de medför
            en hel del regelförändringar - nödvändiga sådana - för näringslivets
            funktion ute i länen. Oavsett om tillväxtavtalen kommer att fungera
            bra eller dåligt behövs dessa regelförändringar. Det är kanske
            det som är det viktigaste. Regeringen borde genomföra dels de
            här föreslagna regelförändringarna, dels de förändringar Småföretagsdelegationen
            föreslagit.
          </note>
          <note>
            Näringspolitiken bör syfta till att lägga förhållanden till rätta,
            så att näringslivet kan fungera på bästa möjliga sätt, och inte
            till att skapa sysselsättning. Här är det just de regelförändringar
            som Småföretagsdelegationen föreslår som vi ser som väldigt viktiga.
            I
          </note>
          <note>
            vår näringspolitiska motion i samband med budgetpropositionen
            skriver vi om detta. De borde genomföras fullt ut.
          </note>
          <note>
            En annan sak som vi anser att det är väldigt viktig att man nu
            genomför är öppnandet av marknaden för hemnära tjänster. Det skulle
            betyda väldigt mycket för sysselsättningen också ute i regionerna.
          </note>
          <note>
            En annan fråga som har kommit upp i samband med behandlingen
            av det avtal som det nu förhandlas om är frågan om jämställdheten.
            Det har klagats på att köns- eller jämställdhetsperspektivet inte
            är tydligt nog. Det vill vi verkligen instämma i. I reservationen,
            som vi ställer oss bakom, skriver vi att det är viktigt att det
            företas åtgärder för att främja kvinnors företagande och att man
            stärker etableringsfriheten i den offentliga sektorn. Det är väldigt
            viktigt att detta kommer fram och att det blir gjort i samband
            med tillväxtavtalen.
          </note>
          <note>
            Vi är positiva till processen, och vi ser gärna att den lyckas.
            Vi ser också hur regeringen kraftsamlar, om jag så får säga. Vi
            märker att det på många ställen i det regionalpolitiska avsnittet
            i budgetpropositionen talas om att de bidragsformer som ligger
            inom ramen för tillväxtavtalet ska prioriteras. När jag läste
            propositionen undrade jag nästan om regeringen tror på sitt eget
            tillväxtavtal, eftersom man såvitt jag kan förstå så kraftigt
            destinerar pengar till genomförandet av tillväxtavtalen. Jag ifrågasätter
            om de vanliga regionalpolitiska åtgärderna får pengar nog - t.ex.
            åtgärderna för kvinnligt småföretagande. Det är en aspekt på det
            hela som vi måste ha ögonen på ute i länen.
          </note>
          <note>
            Ola Sundell nämnde infrastrukturen. Det har nämnts att den är
            viktig. Javisst, den är en väldigt viktig förutsättning för att
            det regionala näringslivet ska fungera. I den debatt som har blossat
            upp om regionalpolitiken talar man om detta, men man skjuter kanske
            lite över målet. Man talar om den stora regionalpolitiken i stället
            för om den lilla.
          </note>
          <note>
            Låt oss hoppas att det lyckas. Tro bara inte för mycket på tillväxtavtalen!
          </note>
          <note>
            Tack för ordet.
          </note>
          <note type="speaker">
            Anf. 83 EVA FLYBORG (fp):
          </note>
          <note>
            Fru talman! Tillväxtavtal - ett avtal om tillväxt.
          </note>
          <note>
            Visst låter det bra! Så här sammanfattas det i vårt eget betänkande:
            "Utskottet föreslår att regeringens skrivelse med lägesrapport
            angående de regionala tillväxtavtalen läggs till handlingarna
            utan ytterligare åtgärd." Egentligen skulle man kunna sätta punkt
            här.
          </note>
          <note>
            Jag fortsätter dock: "I en reservation (m, kd, fp) anförs att
            det är tveksamt om de regionala tillväxtavtalen kan spela den
            roll för regional utveckling som regeringen förväntar sig."
          </note>
          <note>
            Detta är egentligen situationen i ett nötskal. Det är politiker
            och tjänstemän som talar med varandra om hur de pengar som redan
            finns i systemet ska omfördelas.
          </note>
          <note>
            Arbetet med tillväxtavtalen fortsätter. Visst finns det positiva
            inslag i detta. Det är bra att man börjar prata med varandra politiker,
            tjänstemän och företagare emellan. Det är bra att man pratar med
            varandra på olika nivåer inom statsapparaten, så att man vet var
            bidragen betalas ut och vad som egentligen händer med dem, men
            det finns uppenbara brister i detta system.
          </note>
          <note>
            Det gäller bl.a. näringslivets medverkan. Det är bra att man
            har tagit med företag, men många fler aktiva företagare som verkligen
            vet hur det fungerar ute borde ha varit med.
          </note>
          <note>
            Ur jämställdhetssynpunkt är det inte heller riktigt tillfredsställande.
            Ett sådant arbete måste naturligtvis gynna båda könen. Jag har
            i dag tagit med mig ett litet klipp jag råkade ha på mitt skrivbord.
            Där står det: "Bara män med makt planerar för framtiden."
          </note>
          <note>
            Det är klippt ur Kommun-Aktuellt. Det står så här: "-
          </note>
          <note>
            Alldeles för få kvinnor har varit med, högst en fjärdedel, uppskattar
            IngMarie Persson på NUTEK:s nationella resurscentrum för kvinnor,
            som följt arbetet."
          </note>
          <note>
            Risken är naturligtvis stor att man konserverar gamla könsrollsmönster
            och gammalt tänkande när man inte tar med kvinnor i den utsträckning
            man borde göra. Nya grupper måste också till. Samma dam fortsätter
            så här: "Risken är stor att det saknas nytänkande när det är samma
            aktörer som vanligt som är med. Vill man ha tillväxt måste man
            släppa fram även andra grupper med nya idéer." Det är alldeles
            utmärkt, tycker jag. Långsiktigheten måste också förbättras i
            detta arbete.
          </note>
          <note>
            Vi förutsätter också att regeringen i det fortsatta arbetet med
            dessa tillväxtavtal överväger hur just jämställdhetssynpunkterna
            bättre ska kunna tillgodoses. Andra viktiga åtgärder för att främja
            kvinnors företagande är att stärka etableringsfriheten i den offentliga
            sektorn och att se till att upphandling av kommunal verksamhet
            verkligen sker i konkurrens och att uppmuntra avknoppningar t.ex.
            av offentlig verksamhet och öppna, som vi hörde tidigare, marknaden
            för hemnära tjänster. Riksdagen, tycker vi, bör ställa sig bakom
            vad vi här har talat om.
          </note>
          <note>
            Fru talman! För att inte förlänga debatten alltför mycket - många
            har sagt det jag redan har sagt - vill jag bara yrka bifall till
            reservationen.
          </note>
          <note type="speaker">
            Anf. 84 SYLVIA LINDGREN (s):
          </note>
          <note>
            Fru talman! Låt mig först få yrka bifall till hemställan i näringsutskottets
            betänkande NU5 om en lägesrapport angående de regionala tillväxtavtalen
            i dess helhet och avslag på reservationen.
          </note>
          <note>
            Det är av avgörande betydelse för näringspolitiken att man utifrån
            de regionala förutsättningarna stimulerar en hållbar ekonomisk
            tillväxt som bidrar till att fler företag kan växa. Därmed får
            vi också en ökad sysselsättning för både kvinnor och män.
          </note>
          <note>
            Det är klart att det endast är genom en fortsatt god ekonomisk
            utveckling som vi kan skapa drägliga levnadsvillkor i hela landet.
            För att vi ska kunna få en långsiktig, uthållig tillväxt krävs
            också goda villkor för företagande och entreprenörskap. Det gäller
            också över hela landet. Det här gäller i högsta grad den övergripande
            näringspolitiken. En hel del åtgärder är vidtagna. Mycket har
            aviserats, och utredningar är på gång. Vi vet att detta kommer
            att diskuteras i denna kammare i ett annat sammanhang.
          </note>
          <note>
            Fru talman! I dag har vi att ta ställning till en lägesrapport,
            en skrivelse från regeringen med anledning av läget när det gäller
            de regionala tillväxtavtalen. Fru talman! Det kanske viktigaste
            är att arbetet också görs lokalt och regionalt av engagerade människor,
            av företagare, av anställda, av organisationer och självklart
            av både kvinnor och män. Vi vet att näringslivet har deltagit
            i olika stor utsträckning i olika län i landet. På sina håll är
            det bra. På andra håll är det dåligt. Det är samma sak med jämställdhetsarbetet;
            och det påpekar vi. I en del fall har länsstyrelsen kanske tagit
            ett alldeles för stort ansvar; man har inte dragit in andra i
            arbetet. Det handlar om en del av det fortsatta utvecklingsarbetet
            av partnerskapen.
          </note>
          <note>
            Man ska naturligtvis själv besluta vilka man ska samarbeta med.
            Men vi måste också kunna ge riktlinjer.
          </note>
          <note>
            Jämställdhetsarbetet har tagits upp vid flera tillfällen. Bl.a.
            har Mona Sahlin svarat på frågor i kammaren om detta. Hon har
            också sagt att detta självfallet är viktigt och att man måste
            följa det här. Om man inte uppfyller de krav som är nödvändiga
            när det gäller jämställdhetsarbetet ska åtgärder naturligtvis
            vidtas.
          </note>
          <note>
            Dessa tillväxtavtal är ett nytt bärande instrument i näringspolitiken.
            Denna slutsats kan man lätt dra när man ser det stora intresse
            som tillväxtavtalen har tilldragit sig. Det är inte något län
            som har sagt att det inte ska jobba med att försöka samordna tillgängliga
            resurser, inrikta åtgärder på att öka tillväxt och sysselsättning,
            se över effektiviteten och inventera respektive regions förutsättningar
            och utvecklingsmöjligheter.
          </note>
          <note>
            De mångas medverkan är självfallet mycket viktig för att det
            här ska kunna fungera. Att partnerskapen innehåller en rättvis
            fördelning, att jämställdheten ska genomsyra all verksamhet och
            att det finns en bra dialog som också inkluderar arbetsmarknadens
            parter är för oss socialdemokrater en självklarhet. Däremot måste
            man kunna ta till vara och se över de olika förutsättningar som
            finns i olika län i regionen. Regionens specialiteter och möjligheter
            ska också kunna lyftas fram.
          </note>
          <note>
            Fru talman! Samtliga län i hela landet lägger ned ett omfattande
            arbete och har en framtidstro på en fortsatt utveckling och ett
            rundare samhälle när det gäller diskussioner och när det gäller
            att bli effektivare och hitta nycklar. Trots det tycker man i
            en reservation från m, kd och fp att det är tveksamt om de regionala
            tillväxtavtalen kan spela den roll för regional utveckling som
            regeringen förväntar sig. Det finns dock en positiv nyansskillnad
            i förhållande till vad
          </note>
          <note>
            Moderaterna har sagt vid tidigare behandling. Då har man definitivt
            sagt nej med motiveringen att Sverige inte behöver någon generell
            stimulanspolitik. Selektiva lösningar, bidragspolitik och detaljreglering
            av näringslivet är ingenting som man ska jobba med. Då är min
            fråga till Moderaterna: Tror inte Moderaterna på samordning, att
            det är av godo att man utnyttjar resurserna effektivare och att
            man så lokalt och regionalt som möjligt också är med och försöker
            hitta åtgärder?
          </note>
          <note>
            Det är glädjande att det finns en klar skillnad mellan Harald
            Bergströms och Ola Sundells resonemang. Jag kan därmed inte förstå
            varför Harald Bergström inte ansluter sig till majoriteten. Varför
            har man från kd:s håll skrivit under den här reservationen?
          </note>
          <note>
            I den utvärdering som NUTEK har genomfört beträffande arbetet
            med tillväxtavtalen har verket gett underlag för en bedömning
            att de redovisade avtalsförslagen ger goda förhoppningar om en
            mer gynnsam regionalekonomisk utveckling i landet. Det här är
            en modell som innebär en riktning mot ett mer lokalt inflytande.
          </note>
          <note>
            Om något i processen med framtagandet av tillväxtavtalen inte
            skulle visa sig fungera tillräckligt effektivt måste det naturligtvis
            finnas möjligheter till korrigeringar för framtiden. Det här är
            en ny verksamhet som startar. Det är ett nytt sätt att jobba.
            Det här är inte stöpt i en form som innebär att det ska vara så
            här i tid och evighet. Det här är ytterligare ett instrument för
            att en regionalpolitik ska bli bättre.
          </note>
          <note>
            Fru talman! Det vi nu har att ta ställning till är alltså en
            skrivelse, en lägesrapport angående de regionala tillväxtavtalen.
            För oss socialdemokrater är det positivt med det engagemang som
            tillväxtavtalen har bidragit till. Det är en klar vitalisering
            av regionalt utvecklingsarbete. Det återstår naturligtvis mycket
            arbete. Själva utvecklingsarbetet får och kan aldrig avstanna.
            Det hitintills redovisade arbetet ger dock förhoppningar om en
            mer gynnsam regionalekonomisk utveckling i landet. Det ser vi
            socialdemokrater, fru talman, som en viktig anledning till att
            fortsätta med detta arbete och uppmuntra till samarbete i stället
            för att göra tvärtom.
          </note>
          <note type="speaker">
            Anf. 85 OLA SUNDELL (m) replik:
          </note>
          <note>
            Fru talman! Sylvia Lindgren ställde en fråga i sitt anförande.
            Den ämnar jag besvara omedelbart. Den gällde vår negativism gentemot
            samtalsgrupper och treårsplaner.
          </note>
          <note>
            I mitt anförande fimpade jag inte samtalsgrupperna fullständigt.
            Jag visade på hur verkligheten ser ut i dag med människor som
            flyttar ut netto varje dag, varje vecka, hela året. Visst är det
            gulligt med samtalsgrupper. Men om Sylvia Lindgren frågar företagare
            får hon veta att de i det här läget, när det gäller ett förbättrat
            konkurrensläge, inte i första hand är intresserade av samtalsgrupper.
            Långsiktigt är det okej, men i första hand handlar det om sänkta
            skatter. Hur är det med energiskatterna? Hur är det med dieselskatterna?
            De ser till de konkreta åtgärderna, som de får effekter av när
            det gäller deras egen verksamhet.
          </note>
          <note>
            Alla de förslag som kommer från er i budgetpropositionen - höjd
            dieselskatt, höjda energiskatter osv.
          </note>
          <note>
            - försämrar just konkurrenskraften. Det gäller inte bara företagen
            i den här delen av landet - främst skogsindustrin - utan även
            familjerna.
          </note>
          <note>
            Jag ska ge ett exempel. Där jag bor går det åt dubbelt så många
            kilowattimmar för att värma upp en villa än det gör i de södra
            delarna av Sverige. Om man då höjer skatten på energin är det
            självklart att det blir mycket dyrare.
          </note>
          <note>
            På samma sätt är det när det gäller skogsnäringen.
          </note>
          <note>
            Den är oerhört energikrävande, inte bara vid produktionen av
            papper utan även när det gäller transporten av råvaran till fabriken.
            Höjer man kostnaderna för diesel försämrar man även konkurrenskraften
            i den delen. Det är därför som jag säger: Okej, samtalsgrupper
            och tillväxtavtal i all ära men se till verkligheten när ni lägger
            era förslag!
          </note>
          <note>
            Min fråga är: Kommer tillväxtavtalen i den här delen att kompensera
            för den negativa effekten av exempelvis höjd dieselskatt?
          </note>
          <note type="speaker">
            Anf. 86 SYLVIA LINDGREN (s) replik:
          </note>
          <note>
            Fru talman! Jag tror att Ola Sundell vet vad det är för punkt
            vi just nu diskuterar - en skrivelse, en lägesrapport, om just
            tillväxtavtalen.
          </note>
          <note>
            Den övergripande näringspolitiska debatten hör hemma i ett annat
            forum. I betänkandet finns ändå en rad exempel på saker som har
            gjorts för att förbättra för företagandet. Det gäller då regelsystem,
            skattefrågor, utbildningsfrågor m.m. Dessutom har en rad åtgärder
            aviserats, och förslag till åtgärder kommer även i särpropositioner
            under det här verksamhetsåret.
          </note>
          <note>
            Det är kanske så, Ola Sundell, att man när du och jag är ute
            och träffar företagare ställer lite olika krav;
          </note>
          <note>
            jag vet inte. När jag träffar företagare är det inte så mycket
            skatter som det resoneras om. Däremot handlar det om kompetent
            personal och om utbildning och utveckling på det området.
          </note>
          <note>
            När det gäller tillväxtavtalen är det inte fråga om att här se
            gulliga samtalsgrupper - i så fall har Ola
          </note>
          <note>
            Sundell helt klart missuppfattat tillväxtavtalen. Här finns en
            möjlighet att ge förebilder och att utbyta erfarenheter och information
            - att se att man hittar nya roller. Det är fråga om en process.
            Den har dragits i gång för att effektivisera på ett bättre sätt
            och för att ta till vara de förutsättningar och möjligheter som
            finns. Därför är det viktigt att understryka att det här arbetet
            ska fortsätta och, naturligtvis, fortlöpande förbättras. Men ställ
            inte detta i relation till att alla problem kan lösas när det
            gäller regionalpolitiken och näringspolitiken, för så är det inte!
          </note>
          <note type="speaker">
            Anf. 87 OLA SUNDELL (m) replik:
          </note>
          <note>
            Fru talman! Det var välgörande att höra att tillväxtavtalen inte
            nämnvärt kommer att förbättra rådande läge. Då instämmer man de
            facto i det resonemang som vi har fört: att detta till viss del
            har en inverkan. Det är alltså inte fråga om någon avgörande omfattning.
            Det är just därför som vi har kritiserat tillväxtavtalen. Tro
            inte att detta är en frälsarlära! I
          </note>
          <note>
            någon del - det tror också vi - kommer läget att förbättras.
            Jag avser då utnyttjandet av befintliga bidrag osv. Konkurrensläget
            för det enskilda företaget i den här delen av landet kommer dock
            inte vare sig kortsiktigt eller på medellång sikt att nämnvärt
            förbättras ifall man samtidigt höjer skatter och låter bli att
            genomföra förändringar när det gäller regler, arbetsrätt o.d.
            Man måste se till helheten! Det är därför som vi kritiserat detta.
          </note>
          <note>
            Också jag vet att det är fråga om en skrivelse.
          </note>
          <note>
            Men kom inte med påpekandet och argumentet att detta är en frälsarlära,
            för så är det inte!
          </note>
          <note type="speaker">
            Anf. 88 SYLVIA LINDGREN (s) replik:
          </note>
          <note>
            Fru talman! Det är positivt att man ändå inte, som man gjorde
            vid tidigare tillfälle, yrkar avslag vad gäller tillväxtavtalen.
            Det är också positivt att man ser detta på det sättet att det
            kan vara en viktig del just för den egna regionen och att man
            hittar olika delar.
          </note>
          <note>
            Det är just det som är meningen. Meningen är nämligen just att
            kunna effektivisera och ta till vara resurser på ett helt annat
            sätt. Det gäller inte bara företagandet utan också de anställda,
            jämställdhetsaspekterna och kulturlivet.
          </note>
          <note>
            En rad olika ingredienser hänger naturligtvis med när vi pratar
            om tillväxt, även ekonomisk tillväxt, i de olika regionerna. Därför
            gäller det också att på ett bättre sätt än tidigare hitta instrument
            för att kunna få en mera positiv utveckling. Inte minst handlar
            det då också om våra strukturfonder och samarbetet visavi den
            möjlighet på Europanivå som nu ges.
          </note>
          <note type="speaker">
            Anf. 89 HARALD BERGSTRÖM (kd) replik:
          </note>
          <note>
            Fru talman! Sylvia Lindgren, jag känner nog betydligt mera frändskap
            med Ola Sundell, Eva Flyborg och gruppen reservanter än jag känner
            med anslaget och tonläget i betänkandet.
          </note>
          <note>
            Ett tillväxtavtal kan vara aldrig så väl formulerat men det får
            inte den genomslagskraft som det skulle kunna få om den grundläggande
            näringspolitiken gick samma väg. Det är egentligen där som vi
            känner tveksamhet och undran inför hur det här kommer att slå.
          </note>
          <note>
            Processen med tillväxtavtalen är väldigt bra men
          </note>
          <note>
            Ola Sundell och jag har lite olika syn på detta, lite olika erfarenhet.
            Jag har sett hur näringslivet hemma i
          </note>
          <note>
            Kronoberg efter rätt mycket inledande bekymmer ändå kom till
            enighet. Man fick fram ett avtal. Men kommer effekten att bli
            den som man så gärna önskar när, som tidigare har anförts här,
            andra åtgärder går i motsatt riktning? Även för oss i Kronoberg
            handlar det t.ex. om många mils transporter. Länet är ett skogslän.
            Vi har inte allting inpå knutarna. De regler som Småföretagsdelegationen
            föreslagit borde således vara med när det gäller de grundläggande
            förutsättningarna även för tillväxtavtalen.
          </note>
          <note type="speaker">
            Anf. 90 SYLVIA LINDGREN (s) replik:
          </note>
          <note>
            Fru talman! I mitt tidigare inlägg spann jag just på den skiljaktighet
            som jag såg mellan Ola och Harald när det gäller olika erfarenheter
            från respektive hemlän av hur man jobbar med tillväxtavtalen.
            Det är lite grann det som är knuten också i detta. De kan inte
            alltid se likadana ut. Jag skäller i mångt och mycket i min region,
            Stockholms län, på - som jag tycker - att man alldeles för lite
            har använt sig av arbetsmarknadens parter. Det lägger jag fram
            i fråga om olika system. På ett annat ställe har man gjort det
            på ett bättre sätt, och då finns det ju positiva delar i det.
          </note>
          <note>
            Harald tog upp jämställdheten. Den saken har vi i majoriteten
            skrivit in oerhört hårt. Även Mona Sahlin har gjort uttalanden
            om detta. Inte heller där förekommer det några meningsskiljaktigheter.
            Därför tyckte jag att det var lite märkligt med reservationen.
          </note>
          <note>
            Det står där:
          </note>
          <note>
            "Systemet med tillväxtavtal har ännu inte funnit sina former."
            Nej, hur skulle det kunna ha gjort det?
          </note>
          <note type="speaker">
            Anf. 91 GUNILLA WAHLÉN (v):
          </note>
          <note>
            Fru talman och ni åhörare! Först yrkar jag bifall till utskottets
            hemställan i betänkandet Lägesrapport angående de regionala tillväxtavtalen.
          </note>
          <note>
            Redan nu vill jag säga att vad jag kommer att diskutera i mitt
            anförande är just denna lägesrapport. I
          </note>
          <note>
            dag fattar vi inte beslut om huruvida vi ska ha tillväxtavtal
            eller inte. Den diskussionen har ju redan varit och de besluten
            är redan fattade. Jag är glad över att det på ett så här tidigt
            stadium har kommit en lägesrapport om hur tillväxtavtalsarbetet
            går till.
          </note>
          <note>
            Beslutet om att göra tillväxtavtal fattades redan
          </note>
          <note>
            1998. Vänsterpartiet var stor tillskyndare av att ha dessa tillväxtavtal.
            Det man bl.a. sade var att avtalen ska utarbetas i breda partnerskap.
            Program och åtgärder ska grundas på kvinnors och mäns lika möjligheter.
            I programmet ska också framgå hur det påverkar omställning till
            ekologisk hållbarhet, skyddet av miljön och en effektiv användning
            av jordens resurser.
          </note>
          <note>
            De regionala partnerskapen i länen utgör en plattform för arbetet
            med tillväxtavtalen. Kommuner, landsting och näringsliv ska delta,
            liksom statligt finansierade organ som har regional organisation
            samt högskolor och universitet. Andra parter i tillväxtavtalen
            är stiftelser, kulturlivet och lokala utvecklingsgrupper. Dessutom
            bör en jämn könsfördelning eftersträvas i partnerskapet. Det är
            dessa saker som lägesrapporten beskriver och analyserar, hur det
            har gått till och hur det ser ut i dagens läge i den här processen.
          </note>
          <note>
            Breda partnerskap ger ett ökat lokalt inflytande.
          </note>
          <note>
            Den viktigaste resursen för inflytande och tillväxt i en by,
            stad, region eller ett helt land är dess egen befolkning. Människor
            som finns i en by, en organisation, stor eller liten, män och
            kvinnor, invandrare och byautvecklingsgrupper måste tillsammans
            med offentliga aktörer delta i arbetet med tillväxtavtalen.
          </note>
          <note>
            Det är viktigt att följa detta arbete mycket noga.
          </note>
          <note>
            Tillväxtavtalsarbetet ska också gå ut på att givna resurser ska
            utnyttjas effektivare. Det har visat att det behövs regelförändringar
            som gör det lättare att samarbeta och samla de ekonomiska resurserna
            mellan olika sektorer i samhällslivet. Tillväxt skapas av att
            samla resurser och av att alla i landet, regionen och lokalt drar
            åt samma håll.
          </note>
          <note>
            Tyvärr finns det regler och författningar som hindrar detta samarbete
            för tillväxt. Det är bra att regeringen ser över och förändrar
            de regler som försvårar samarbete och samordning mellan t.ex.
            EU-
          </note>
          <note>
            medel, andra offentliga medel och privata medel.
          </note>
          <note>
            Tillväxtavtalen ska gynna båda könen. Av budgetpropositionen
            och de utvärderingar som är gjorda framgår det att detta arbete
            måste förbättras. Kvinnors delaktighet i partnerskapen måste öka.
            En ökning av kvinnligt företagande intar en självklar roll i tillväxtpolitiken.
            Det är en angelägen uppgift inom näringspolitiken att identifiera
            vilka omständigheter som utgör ett hinder för kvinnors deltagande.
            Generellt gäller att mainstreaming bör prägla de näringspolitiska
            insatserna för att främja tillkomst av nya företag och tillväxt
            av befintliga företag.
          </note>
          <note>
            För välfärd, trygghet och tillväxt är det viktigt med tillgång
            till välutbildad arbetskraft, en god infrastruktur och goda utbildningsmöjligheter
            och en offensiv politik i hela Sverige.
          </note>
          <note>
            Tillväxten i Sverige ökar och arbetslösheten minskar. Men tyvärr
            sker inte det i hela Sverige. Den regionala obalansen ökar. Tillväxt
            skapas av människor och deras arbete. Hur ska man få tillväxt
            i regioner och kommuner som akut hotas av avfolkning?
          </note>
          <note>
            Den stora befolkningsomflyttning som nu äger rum, som faktiskt
            i siffror räknat är mycket större än på 60- och 70-talen, måste
            stoppas genom att staten aktivt skapar möjligheter för människor
            att leva, få vård och omsorg. De ska kunna utbilda sig och arbeta
            och ha tillgång till ett rikt kulturliv i hela Sverige.
          </note>
          <note>
            Arbetet och processen med tillväxtavtalen måste utvecklas och
            fortsätta.
          </note>
          <note type="speaker">
            Anf. 92 ÅKE SANDSTRÖM (c):
          </note>
          <note>
            Fru talman! Jag ska i korthet beröra några synpunkter på just
            tillväxtavtalen. Som det har påpekats ska regionalpolitiken och
            näringspolitiken behandlas vid ett senare tillfälle.
          </note>
          <note>
            När det gäller tillväxtavtalen finns förutsättningar för positiva
            resultat, inte minst, vilket också framhållits här tidigare, genom
            den process som pågår och det arbete som har bedrivits ute i alla
            län. Företagare, organisationer och offentliga organ har kommit
            samman mer än tidigare. Det är bra. Jag har personligen erfarenhet
            av detta arbete sedan februari 1997.
          </note>
          <note>
            Man kan inte heller, enligt vår mening, förkasta den här metoden
            innan den har prövats fullt ut. Det ställer vi från Centerpartiet
            inte upp på.
          </note>
          <note>
            Däremot menar vi att det finns en övertro på tillväxtavtalen
            när det gäller tillgången på nya pengar.
          </note>
          <note>
            Såvitt jag har kunnat utläsa har det inte avsatts nya pengar
            i budgeten för företagsutveckling exempelvis inom tillväxtavtalens
            ram. Det kan möjligen vara omfördelningar från tidigare medel
            till regionalpolitiken.
          </note>
          <note>
            Fru talman! När det gäller den viktiga arbetsprocessen med tillväxtavtalen
            har vi från Centerpartiet påtalat det mycket otillfredsställande
            faktum att bara
          </note>
          <note>
            20-25 % kvinnor har varit delaktiga i det här arbetet.
          </note>
          <note>
            Det är inte bra. Vårt kvinnoförbund har genom en stor undersökning
            hos samtliga länsstyrelser fått fram dessa fakta. Eva Flyborg
            hänvisade också till en rubrik som jag kände igen från ett pressmeddelande.
          </note>
          <note>
            Verkligheten är ju den att kvinnliga företagare under många år
            har stått för en stor del av nyföretagandet, som också har varit
            framgångsrikt. Det har varit ett företagande som haft en god spridning
            över hela landet på både små och stora orter. De kvinnliga företagarna
            har också varit uthålliga. Statistiken visar att företag startade
            av kvinnor inte går i konkurs i samma omfattning som övriga företag.
          </note>
          <note>
            Fru talman! Från Centerpartiets sida förutsätter vi nu att fler
            kvinnor ska ges möjlighet att delta i det fortsatta arbetet med
            tillväxtavtalen, i utvärdering och uppföljning. Detta ska gälla
            hela landet.
          </note>
          <note>
            I det sammanhanget måste också betonas hur viktigt det är att
            regelverket för småföretagarstödet ändras så att inte typiska
            kvinnoföretag inom exempelvis handel och tjänstesektor utestängs
            från möjligheten att söka småföretagarstöden, vilket har varit
            fallet den senaste tiden. Enklare regler är viktigt även inom
            det här området.
          </note>
          <note>
            Fru talman! Jag yrkar bifall till hemställan i föreliggande betänkande.
          </note>
          <note type="speaker">
            Anf. 93 INGEGERD SAARINEN (mp):
          </note>
          <note>
            Fru talman! Jag välkomnar tillväxtavtalens ansats till helhetsperspektiv
            och ansträngningar att föra ned besluten till så lokal nivå som
            möjligt. Jag tror att det här är rätt väg att gå vidare på.
          </note>
          <note>
            I de flesta fall tycker jag att de länsvisa diskussionerna dessutom
            skulle föras ned på kommunnivå och på by- eller gemenskapsnivå.
            Ju närmare människorna man kommer, ju fler som deltar i utformningen
            av den gemensamma framtiden, desto bättre och robustare blir resultatet.
            Jag ser fram emot den här utvecklingen och tror att den kan ge
            en hel del.
          </note>
          <note>
            Några områden finns det dock anledning att kommentera särskilt.
            Det är förhållandena som gäller jämställdhet, kultur och miljö.
            Eftersom jag låg på lasarettet när det skulle motioneras om detta
            gjorde
          </note>
          <note>
            Ewa Larsson det i mitt ställe, Därför ska hon prata lite om kultur
            och jämställdhet i avtalen. Jag tänkte i stället koncentrera mig
            på behandlingen av miljöfrågan i länen.
          </note>
          <note>
            I regeringens riktlinjer för tillväxtavtalen anges att avtalen
            ska främja en ekologiskt hållbar utveckling.
          </note>
          <note>
            Man har inte närmare angivit hur ekologisk hållbarhet ska definieras.
            Men en definition av ekologiskt hållbar utveckling är gjord av
            regeringen i ett annat sammanhang. Det finns t.ex. på regeringens
            hemsida
          </note>
          <note>
            Hållbara Sverige tre delmål för ekologisk hållbarhet.
          </note>
          <note>
            Dessutom har Miljövårdsberedningen i sitt betänkande satt upp
            några gröna nyckeltal i syfte att kunna utvärdera om regeringens
            arbete leder till ett ekologiskt hållbart samhälle. Så finns de
            15 nationella miljömålen.
          </note>
          <note>
            Det är i få av tillväxtavtalen som det finns definierat vad som
            menas med ekologiskt hållbar utveckling.
          </note>
          <note>
            Det är svårt att få en samlad bild av vad man vill åstadkomma.
            Den tydliga behovsanalysen saknas i de flesta fall. Det är en
            kombination av att inte veta vad man menar med ekologiskt hållbar
            utveckling, en dålig behovsanalys och att man inte vet vilka aktörer
            som har deltagit för att bidra med kunskap om ekologiskt hållbar
            utveckling. Alla avtal, utom ett, har beskrivit åtgärder i syfte
            att främja ekologiskt hållbar utveckling. Inriktningen på åtgärderna
            varierar från att helt och hållet satsa på en god, fysisk miljö
            i syfte att attrahera individer och företag till att helt och
            hållet satsa på export av miljöteknik till Baltikum.
          </note>
          <note>
            Mängden åtgärder varierar också stort. I endast ett av avtalen
            anges mätbara mål för de åtgärder som avser ekologiskt hållbar
            utveckling. I några avtal anges att vid urval av projekt i nästa
            skede kommer man att välja dem som främjar ekologiskt hållbar
            utveckling.
          </note>
          <note>
            I stort sett inget avtal tar upp de miljöproblem som finns i
            regionen och visar på vilken inverkan avtalet har på situationen.
            Det går inte av åtgärdsförslagen att bedöma om de är de för regionen
            viktiga problemen inom ekologisk hållbarhet som man har tagit
            tag i. I ett fall har man sagt att miljösituationen inte får förvärras.
          </note>
          <note>
            I inget av avtalen framgår det att man på något sätt arbetat
            med strategiska miljöbedömningar eller på något annat sätt bedömt
            miljökonsekvenser. Strategiska miljöbedömningar eller miljökonsekvensbeskrivningar
            har inte tillämpats i ett enda fall. De finns varken nämnda eller
            refererade som en möjlighet i arbetet med tillväxtavtalen.
          </note>
          <note>
            Som helhet saknas en medveten systematik avseende ekologiskt
            hållbar utveckling i avtalen. Potentialen att främja ekologiskt
            hållbar utveckling i de av avtalen föreslagna åtgärderna blir
            ofta hängande i luften eftersom åtgärderna som helhet är allmänt
            hållna.
          </note>
          <note>
            De regionala tillväxtavtalen kan både missgynna och främja ekologiskt
            hållbar utveckling. Om den sammantagna effekten av varje regions
            åtgärdspaket främjar ekologiskt hållbar utveckling går inte att
            bedöma med avtalen som underlag. Det finns mycket att vinna genom
            att förbättra processen.
          </note>
          <note>
            Forskning om beslutsprocesser visar att den påverkan olika aktörer
            har på innehållet i en beslutsprocess beror på när i processen
            de engageras och med vilka mandat. Man vet också att representanter
            för miljösidan engageras i ett för sent skede då de reella besluten
            redan lagts fast. Miljöföreträdare har varit med men inte i realiteten
            getts möjligheter att påverka och delta i dialogen på lika villkor.
            Forskningen visar också att man i vissa fall på miljöhål inte
            vill delta i de tidiga skedena för att ha frihet i de senare skedena
            att slippa känna sig som gisslan.
          </note>
          <note>
            Kombinationen av regional utveckling och ekologiskt hållbar utveckling
            ställer krav på att aktörer ska samarbeta som aldrig förut har
            samarbetat eller talat med varandra på lika villkor. På det sättet
            är tillväxtavtalen ett experimentfält. Att skapa nya samarbetsmönster
            tar tid. Skilda språkbruk och världsbilder ska mötas och mätas
            med varandra för att skapa en ny utveckling. Som helhet finns
            ändå en stor mängd åtgärder i syfte att främja ekologiskt hållbar
            utveckling samlade i avtalen. Det är ett kunskapskapital att ösa
            ur. Men det som saknas är en medveten strategi för hur jobbet
            ska göras.
          </note>
          <note>
            I utvärderingen gjord av Tuija Hilding-Rydevik i
          </note>
          <note>
            Ekologiskt hållbar utveckling i de svenska tillväxtavtalen ges
            några rekommendationer till hur man skulle kunna göra förbättringar.
            Hon säger följande: Definiera - ge ekologisk hållbarhet ett innehåll
            som underlag för prioritering av åtgärder. Genomför en behovsanalys
            när det gäller ekologiskt hållbar utveckling och situationen i
            regionen. Ange vilka aktörer som deltagit med syfte att bidra
            till ekologisk utveckling. Säkra dem en plats i de tidiga skedena
            av processerna. Tillämpa strategiska miljöbedömningar både på
            processen och i analysfasen. Pröva potentialen i alla åtgärder,
            och bedöm relevansen av potentialen i åtgärderna för regionen.
          </note>
          <note>
            Jag menar att det finns en fruktbar väg till strategisk analys
            för tillväxtavtalen och för regional utveckling. Jag har utvecklat
            detta mer i en motion. Det finns mycket som behöver göras. Jag
            hoppas att ansatserna framöver blir mer målmedvetna och därför
            mer lyckosamma för att få med en ekologiskt hållbar utveckling
            även i tillväxtavtalen.
          </note>
          <note type="speaker">
            Anf. 94 EWA LARSSON (mp):
          </note>
          <note>
            Fru talman! Som Ingegerd Saarinen sade kan tillväxt också benämnas
            regional resursmobilisering kopplad till gröna nyckeltal. Tillväxt
            vill vi väl alla ha, eller hur - åtminstone om vi ska tro vad
            som står i tidningarna? Men medge att ordet är extremt anonymt.
            Det säger egentligen noll och ingenting. Vad är det som ska växa
            till? Det är fritt fram för privata tolkningar. Därför är vi glada
            för att det finns synpunkter på skrivelsen som mera trycker på
            vad det är vi menar.
          </note>
          <note>
            Om vi kopplar gröna nyckeltal till jämställdhet, kan vi vara
            överens om att kvinnor inte är någon särart. Om vi kopplar in
            kulturen medför det att det som Harald Bergström pratade om, att
            definiera de grundläggande förutsättningarna, blir något annat
            än vad Miljöpartiet menar.
          </note>
          <note>
            70-80 miljarder kronor strömmar årligen ut i Sveriges olika regioner.
            Medge att det är snuskigt mycket pengar. Av de pengarna ska 19
            miljarder vara i tillväxtfrämjande syfte. Här borde det finnas
            stora möjligheter för att arbeta holistiskt, dvs. utifrån ett
            helhetstänkande samordna resurserna och hjälpa varje region att
            utveckla sin särart, sin specialitet.
          </note>
          <note>
            Nu visar utkasten till tillväxtavtalen att det är kvantitet som
            dominerar över kvalitet, att kopplingen mellan analys och handlingsprogram
            saknas och att infrastruktur i form av vägar, tåg, flygplats och
            hamnar har kommit att dominera. Flera har här talat om varför.
            Jag kan spä på och säga att kvinnor saknas till stor del i arbetsgrupperna.
            Det är ett konkret problem.
          </note>
          <note>
            Eller hur?
          </note>
          <note>
            Miljöpartiet ser positivt på intentionerna i de regionala tillväxtavtalen
            och att de bygger på samarbete och samverkan. Samarbete i sig
            betyder mer än konkurrens i ett konstruktivt och kreativt utvecklande.
          </note>
          <note>
            För att även kvinnors erfarenheter ska kunna tillvaratas krävs
            det självklart att snedfördelningen ur ett könsperspektiv ändras
            i tillväxtgrupperna. Det är bara att säga till dem: "Skäms!" De
            ser inte att de är alla av samma kön. De borde se att något saknas.
          </note>
          <note>
            Man skriver att processen med regionala tillväxtavtal medför
            att nya arbetssätt och organisationsformer prövas på alla nivåer,
            och det är självfallet positivt att arbetet har skett på ett nytt
            sätt. Men är det då verkligen nytt? Tja, resultatet visar att
            det verkar nygammalt.
          </note>
          <note>
            Vi anser att det är viktigt ur ett könsperspektiv att arbetetssättet
            organiseras på ett otraditionellt och icke patriarkaliskt sätt.
            Vi bör även sträva i högre grad än i dag efter att folkrörelsen
            och studieförbunden inlemmas i det här arbetet. Vi har nu ett
            unikt tillfälle att undersöka och studera vad det är som ska växa
            till.
          </note>
          <note>
            Är det bara vägar, hamnar, flygplatser och IT som räknas in i
            tillväxtsektorn? Eller ska vi försöka utvidga begreppet tillväxt?
            Tillväxt kan också ske inom den mänskliga och kulturella sfären.
          </note>
          <note>
            Fru talman! Kulturell tillväxt är ett måste i de lokala tillväxtavtalen,
            vilket också lyfts fram i betänkandet. Men det krävs en kulturell
            mobilisering över hela landet för att detta budskap ska tränga
            igenom.
          </note>
          <note>
            Kultursektorn måste vara med från början och ta del av de 19
            miljarder kronor som finns öronmärkta för tillväxtfrämjande syften.
            Idéerna till kulturprojekt är många och självfallet lokalt varierande.
            Men för att stimulera er tankeverksamhet vill jag ge några konkreta
            exempel.
          </note>
          <note>
            Det finns regionala filmcentra som kan arbeta med egen filmproduktion
            tillsammans med barn och ungdomar. Det kan vara en motkraft till
            det kommersiella bildflödet.
          </note>
          <note>
            Musik- och kulturskolorna utgör grunden för svensk musikexport
            och svensk musikindustri.
          </note>
          <note>
            Festivaler kan få en hel bygd att samarbeta och stärker självtilliten.
          </note>
          <note>
            Renovering av gamla byggnader kan bidra till att gammalt hantverkskunnande
            går i arv. Det gynnar detaljhandeln. Här måste man räkna in alla
            spin-offeffekter.
          </note>
          <note>
            När det gäller form och design är det bara fantasin som sätter
            gränser. Och betänk: Kultur är ett mycket sysselsättningsintensivt
            område.
          </note>
          <note>
            Mycket forskning är i dag gjord inom området kulturell tillväxt
            och dess betydelse för samhällets överlevnad och utveckling. Och
            i kväll, mina vänner, är det möte i Katrineholms bibliotek. Där
            kommer
          </note>
          <note>
            Kulturens betydelse för en stads överlevnad och attraktion att
            diskuteras. Det är de lokala kulturproducenterna som själva tagit
            initiativet till detta möte.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 §.)
          </note>
          <note>
            8 § Handel med ädelmetallarbeten
          </note>
          <note>
            Föredrogs näringsutskottets betänkande 1999/2000:NU6
          </note>
          <note>
            Handel med ädelmetallarbeten (prop. 1998/99:102)
          </note>
          <note type="speaker">
            Anf. 95 HARALD BERGSTRÖM (kd):
          </note>
          <note>
            Fru talman! Jag har inget yrkande i anslutning till detta betänkande,
            men jag har väckt en motion om ädelmetallarbeten. Jag vill närmast
            avge en röstförklaring.
          </note>
          <note>
            Vi kristdemokrater ställer oss bakom betänkandet, men vi är betänksamma
            av ett skäl.
          </note>
          <note>
            När jag läste propositionen och kontaktade en hel del människor
            i branschen kom det fram en synpunkt och många undringar om hur
            detta skulle gestalta sig.
          </note>
          <note>
            Är det fråga om att införa en avgift för namnstämplar, en avgift
            som inte äger sin motsvarighet ute i Europa och när det gäller
            de varor som vi kommer att importera?
          </note>
          <note>
            Det är denna frågeställning som ligger bakom motionen. Det som
            vi kristdemokrater är rädda för är att det ska bli en kostnadsryggsäck
            också för ädelmetallhantverket såsom det har blivit inom lantbruket.
          </note>
          <note>
            Nu har vi fått försäkringar från regeringen att man bedömer att
            SWEDAC, som är den myndighet som ska registrera namnstämplarna
            och fastställa avgifter, anser att den avgift som finns i dag
            är tillfyllest för att finansiera tillsynen av att reglerna efterlevs.
            Det sägs att några intentioner att höja avgifterna för registrering
            av namnstämplarna inte finns. Det noterar vi naturligtvis med
            tillfredsställelse, och jag gör det särskilt som motionär i frågan.
          </note>
          <note>
            Men utskottet förutsätter också att avgiftssättningen hos SWEDAC
            följs upp på sedvanligt sätt. Det vill jag verkligen betona. Grunden
            för vår motion var att det inte ska bli någon kostnadsryggsäck,
            och jag vill ha detta noterat till protokollet utan att för den
            skull framställa något särskilt yrkande.
          </note>
          <note>
            När vi i vår motion talade om nickelallergier visste vi inte
            att det var nära förestående med en kontrollfunktion. Det är nu
            en överenskommelse träffad om denna, och den kommer att införas.
            Därför faller en del av det resonemang som vi hade i vår motion
            om detta.
          </note>
          <note>
            Alltså: Jag yrkar bifall till hemställan i det betänkande som
            ligger.
          </note>
          <note type="speaker">
            Anf. 96 ANNE LUDVIGSSON (s):
          </note>
          <note>
            Fru talman! Riksdagen behandlar nu näringsutskottets betänkande
            nr 6 om handel med ädelmetallarbeten.
          </note>
          <note>
            Jag vill börja med att yrka bifall till utskottets hemställan.
            Precis som Harald Bergström sade är det ett enigt utskott som
            står bakom betänkandet. Harald
          </note>
          <note>
            Bergström behöver inte vara orolig för det som han skrev om i
            sin motion.
          </note>
          <note>
            Enligt EG-rätten ska det råda fri varurörlighet på den inre marknaden.
            Den svenska ädelmetallagstiftningen är inte i alla avseenden i
            överensstämmelse med EG-rätten. Kommissionen har anmärkt på vissa
            bestämmelser som strider just mot EG-fördragets bestämmelser om
            fri varurörlighet.
          </note>
          <note>
            Den svenska positionen har varit att förespråka frivilliga märkningssystem
            styrda av konsumenternas krav på märkning. Konsumentskyddsaspekten
            är i det här fallet dock inte tillräckligt bärande skäl för att
            vi ska kunna behålla de svenska höga finhaltskraven utan möjlighet
            att godta arbeten från andra medlemsländer.
          </note>
          <note>
            Kravet på finhaltsstämpling säkerställer att konsumenten på ett
            enkelt sätt ändå kan ta reda på halten ädel metall i ett arbete.
            De flesta länder i Europa har ett krav på tredjepartskontroll
            av ädelmetallarbeten.
          </note>
          <note>
            Vissa länder, t.ex. Sverige, har dessutom ett alternativt system
            för förstapartskontroll. Ur konsumentskyddssynpunkt är det just
            tredjepartskontrollen som är det väsentliga.
          </note>
          <note>
            Fru talman! För svenska namnstämplar gäller, som nämnts, ett
            krav på registrering. Harald Bergström begär i sin motion att
            Sverige i EU ska verka för att alla länder ska införa samma system.
            Här har vi socialdemokrater en annan mening just med hänsyn till
            EG-rätten.
          </note>
          <note>
            Att för ett ädelmetallarbete från ett annat land inom EES som
            har försetts med en tillfredsställande kontrollstämpel kräva ytterligare
            åtgärder för marknadstillträde i Sverige skulle strida mot EG-rättens
            principer om fri varurörlighet. För oss socialdemokrater är det
            självklart att en vara som lagligen saluförs i ett medlemsland
            utan hinder också ska kunna saluföras i andra medlemsländer.
          </note>
          <note>
            När det gäller lagstiftning för att motverka nickelallergi är
            den reglerad genom att medlemsstaterna inom kort måste införa
            författningar som är nödvändiga för att följa upp EU:s direktiv
            om begränsning av användning och utsläppande av vissa farliga
            ämnen och preparat.
          </note>
          <note>
            Fru talman! Jag menar att det är viktigt att vi inom
          </note>
          <note>
            EU gemensamt arbetar för gemensamma regler och direktiv för miljöns
            och konsumenternas bästa. Konsumentupplysning om regler och villkor
            blir allt viktigare i ett Europa med fri rörlighet för varor just
            för att konsumenterna ska kunna göra ett bra val.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 §.)
          </note>
          <note>
            9 § Advokaters etableringsrätt
          </note>
          <note>
            Föredrogs justitieutskottets betänkande 1999/2000:JuU24
          </note>
          <note>
            Advokaters etableringsrätt (prop. 1998/99:108)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            Beslut
          </note>
          <note>
            NU4 Införande av schablonberäkning på elmarknaden, m.m.
          </note>
          <note>
            Mom. 2 (tillsyn av nätverksamheten)
          </note>
          <note>
            1. utskottet
          </note>
          <note>
            2. res. 1 (m, kd, c, fp)
          </note>
          <note>
            Votering:
          </note>
          <note>
            158 för utskottet
          </note>
          <note>
            130 för res. 1
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 36 v, 14 mp
          </note>
          <note>
            För res. 1: 64 m, 37 kd, 16 c, 13 fp
          </note>
          <note>
            Frånvarande: 23 s, 18 m, 7 v, 5 kd, 2 c, 4 fp, 2 mp
          </note>
          <note>
            Mom. 4 (utredning om timmätare)
          </note>
          <note>
            1. utskottet
          </note>
          <note>
            2. res. 3 (mp)
          </note>
          <note>
            Votering:
          </note>
          <note>
            275 för utskottet
          </note>
          <note>
            14 för res. 3
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 64 m, 36 v, 37 kd, 16 c, 14 fp
          </note>
          <note>
            För res. 3: 14 mp
          </note>
          <note>
            Frånvarande: 23 s, 18 m, 7 v, 5 kd, 2 c, 3 fp, 2 mp
          </note>
          <note>
            Mom. 5 (elleveranser inom fjärrvärme- och naturgasområden)
          </note>
          <note>
            1. utskottet
          </note>
          <note>
            2. res. 4 (m, kd, fp)
          </note>
          <note>
            Votering:
          </note>
          <note>
            174 för utskottet
          </note>
          <note>
            114 för res. 4
          </note>
          <note>
            1 avstod
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 36 v, 16 c, 14 mp
          </note>
          <note>
            För res. 4: 63 m, 37 kd, 14 fp
          </note>
          <note>
            Avstod: 1 m
          </note>
          <note>
            Frånvarande: 23 s, 18 m, 7 v, 5 kd, 2 c, 3 fp, 2 mp
          </note>
          <note>
            Mom. 6 (skydd för små elproducenter)
          </note>
          <note>
            1. utskottet
          </note>
          <note>
            2. res. 5 (m, fp)
          </note>
          <note>
            3. res. 7 (c)
          </note>
          <note>
            Förberedande votering:
          </note>
          <note>
            75 för res. 5
          </note>
          <note>
            16 för res. 7
          </note>
          <note>
            198 avstod
          </note>
          <note>
            60 frånvarande
          </note>
          <note>
            Kammaren biträdde res. 5.
          </note>
          <note>
            Huvudvotering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            NU5 Lägesrapport angående de regionala tillväxtavtalen
          </note>
          <note>
            1. utskottet
          </note>
          <note>
            2. res. (m, kd, fp)
          </note>
          <note>
            Votering:
          </note>
          <note>
            169 för utskottet
          </note>
          <note>
            112 för res.
          </note>
          <note>
            68 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 105 s, 36 v, 15 c, 13 mp
          </note>
          <note>
            För res.: 61 m, 37 kd, 1 c, 13 fp
          </note>
          <note>
            Frånvarande: 26 s, 21 m, 7 v, 5 kd, 2 c, 4 fp, 3 mp
          </note>
          <note>
            Birgitta Carlsson (c) anmälde att hon avsett att rösta ja men
            markerats ha röstat nej.
          </note>
          <note>
            NU6 Handel med ädelmetallarbeten
          </note>
          <note>
            Kammaren biföll utskottets hemställan.
          </note>
          <note>
            JuU24 Advokaters etableringsrätt
          </note>
          <note>
            Kammaren biföll utskottets hemställan.
          </note>
          <note>
            Beslut om uppskjuten votering
          </note>
          <note>
            På förslag av andre vice talmannen medgav kammaren att återstående
            ärenden på dagens föredragningslista fick avgöras i ett sammanhang
            vid arbetsplenum onsdagen den 20 oktober.
          </note>
          <note>
            10 § Frågor om styrelseskick och demokrati
          </note>
          <note>
            Föredrogs konstitutionsutskottets betänkande 1999/2000:KU2
          </note>
          <note>
            Frågor om styrelseskick och demokrati
          </note>
          <note type="speaker">
            Anf. 97 GÖRAN MAGNUSSON (s):
          </note>
          <note>
            Fru talman! Ett högt valdeltagande har ett demokratiskt egenvärde.
            Formuleringen är Folkstyrelsekommitténs i dess betänkande från
            1987, då skilda valdagar utreddes förra gången. Efter omfattande
            studier kunde utredningen också slå fast att all internationell
            erfarenhet visar att valdeltagandet är lågt i kommunala val.
          </note>
          <note>
            Sverige är unikt med den gemensamma valdagen, men Sverige har
            också ett unikt högt valdeltagande i kommunalvalen. En rikspolitisk
            valrörelse gynnar det politiska samtalet på alla nivåer. Den ger
            väljaren information om hur partierna ställer sig till frågorna
            på skilda nivåer. Det finns ett starkt sakligt och ekonomiskt
            samband mellan kommunalpolitiken och rikspolitiken. De samtidiga
            valen ger väljaren möjlighet att vid ett och samma tillfälle bestämma
            om han eller hon vill hålla isär eller hålla ihop sina ställningstaganden.
            Också där är Sverige unikt.
          </note>
          <note>
            Inga internationella erfarenheter visar ett högt valdeltagande
            i renodlade kommunala val. Nyligen hölls kommunalval i Norge.
            För fjärde valet i rad sjönk valdeltagandet och var nu inte ens
            60 %. För tolv år sedan var det närmare 70 %, vilket också är
            lågt jämfört med svenska kommunalval. Siffrorna visar ett kraftigt
            ökat ointresse för den norska kommunalpolitiken. Varför tror Per
            Lager tillsammans med Nils Fredrik Aurelius, Ingvar Svensson,
            Helena
          </note>
          <note>
            Bargholtz och Åsa Torstensson så bergfast på att det ska bli
            annorlunda i Sverige? Det finns skäl att upprepa Folkstyrelsekommitténs
            axiom: Ett högt valdeltagande har ett egenvärde. Är det en uppfattning
            som utskottsmajoriteten delar?
          </note>
          <note>
            Fru talman! Grundbulten i de borgerligas och
          </note>
          <note>
            Miljöpartiets argumentation är att skilda valdagar leder till
            att de lokala kommunala frågorna kommer att dominera de kommunvisa
            valrörelserna. Rikspolitiken ska bannlysas. Väljaren ska inte
            frestas av partilojaliteten att rösta likadant i kommunalvalet
            som han eller hon brukar rösta i riksdagsvalet.
          </note>
          <note>
            Sverige har ju haft skilda valdagar. Vilken roll spelade rikspolitiken
            på den tiden? Jo, därom kan jag ge besked, om herrn så vill, ty
            jag var med, som Runeberg diktar i Fänrik Stål.
          </note>
          <note>
            Mitt andra partiaktiva kommunalval var valet
          </note>
          <note>
            1966. Jag tar hjälp av Gunnar Gunnarssons förnämliga Arbetarrörelsens
            krönika för att karakterisera den valrörelsen:
          </note>
          <note>
            "I kommunalvalet 1966 led socialdemokratin ett kraftigt bakslag.
            Den borgerliga oppositionen hade slutit borgfred i en del frågor
            och gick in för valsamverkan; i valkampanjen angrep de särskilt
            regeringen därför att den misslyckats att hejda inflationen, därför
            att den inte lyckats i sin bostadspolitik och för den aviserade
            jordbrukspolitiken, som väckte upprörd opposition bland lantbrukarnas
            organisationer."
          </note>
          <note>
            Inom parentes kan man säga att det inte är utan att man kan känna
            igen sig.
          </note>
          <note>
            Inflationsbekämpning, bostadspolitik och jordbrukspolitik dominerade
            alltså den valrörelsen. Man angrep regeringen på de här punkterna.
            Detta är ju inte precis frågor av lokal karaktär, om man så får
            säga.
          </note>
          <note>
            Varför tror majoriteten att detta inte ska upprepas?
          </note>
          <note>
            Kommer ni i riksdagsoppositionen verkligen att lägga ned opponerandet
            under dessa kommunala valrörelser?
          </note>
          <note>
            Förresten, fundera ett ögonblick på följande: Om vi nu haft skilda
            valdagar, hade de kommunala frågorna haft en chans att komma i
            debattfokus i ett tänkt kommunalval 1996? Tänk ett ögonblick på
            vilka frågor som dominerade debatten vid den tiden.
          </note>
          <note>
            Och nästa år då det skulle vara kommunalval, år
          </note>
          <note>
            2000, skulle då Per Unckel och Bo Lundgren i kommunaldemokratiskt
            intresse lämna över arenan i
          </note>
          <note>
            Stockholm till Carl Cederschiöld och Ralph Lédel eller i Skåne
            till Carl Sonesson och majoritetskompisen Carl Herslow, för att
            sedan sitta tysta och åhöra debatten om den kommunala skatteutjämningen
            och inte falla för frestelsen att basunera ut att moderaterna
            i riksdagen lagt fram förslag som ger Stockholm mer pengar? Är
            den valrörelsen verkligen den troliga utvecklingen vid skilda
            valdagar? Kommer inte medierna att kräva kommentarer av partiledarna?
            Har de lokala frågorna en reell chans? Jag tvivlar starkt på detta.
          </note>
          <note>
            Det gör också ledarskribenten i Svenska kommunförbundets tidning
            Kommun-Aktuellt. Han skriver så här om skilda valdagar:
          </note>
          <note>
            "Det skulle äntligen ge de kommunala frågorna en chans att komma
            i fokus, de lokala politikerna en chans att hamna i debattens
            centrum. En chans ja, men det kan lika gärna sluta med fiasko.
            Tyvärr handlar argumenten ofta mer om vilja än om vetenskap, mer
            om önsketänkande än om överlagd kalkyl."
          </note>
          <note>
            Begrunda: Argumenten handlar mer om vilja än om vetenskap, mer
            om önsketänkande än om överlagd kalkyl.
          </note>
          <note>
            Fru talman! Den pågående demokratiutredningen har i en forskningsrapport
            visat att mindre än en tredjedel av svenska folket anser att skilda
            valdagar är angelägna ur demokratisk synpunkt. Vidare tycker endast
            omkring 10 % att en sänkning av rösträttsåldern är en angelägen
            demokratifråga. Lika få anser att
          </note>
          <note>
            4-procentsspärren vid riksdagsval bör sänkas. Nej, det är helt
            andra frågor som enligt denna rapport är demokratiangelägna.
          </note>
          <note>
            För mig som står bakom principen om att all offentlig makt i
            Sverige utgår från folket är det sorgligt att konstatera att drygt
            hälften av de tillfrågade i denna undersökning anser att det är
            mycket bra eller ganska bra att alltid överlåta politiska beslut
            i viktiga frågor till experter. En sådan utveckling vore ett steg
            bort från folkligt deltagande, ett hot mot den representativa
            demokratin. Lågt valdeltagande i kommunalvalen riskerar att minska
            de valdas legitimitet.
          </note>
          <note>
            Detta riskerar i sin tur att leda till ökade krav på expertstyre
            och därmed minskat folkstyre. Ser inte majoriteten den risken?
          </note>
          <note>
            I den frågan, expertstyre eller folkstyre, har vi som är aktiva
            politiker och partiarbetare det stora imperativet, den verkliga
            utmaningen, nämligen att vitalisera vardagsdemokratin. Människors
            deltagande i valen avgörs inte av olika mer eller mindre valtekniska
            frågor. Nej, det är politiken i sig, partiernas program och visioner,
            som avgör engagemanget.
          </note>
          <note>
            Möjligheten att påverka visionen, att påverka förslagen utifrån
            sin egen verklighet är avgörande för det politiska engagemanget.
            Den levande vitala demokratin kräver större aktivitet från många
            människor än vad enbart själva valhandlingen innebär. Arbete i
            partier, fackföreningar, folkrörelser är den levande demokratins
            innersta kärna, det som den tidigare ordföranden i KU, statsvetaren
            Hilding Johansson, kallade mellanvalsdemokrati.
          </note>
          <note>
            Där har vi vår stora uppgift - inte att öda tid på att utreda.
            Skilda valdagar är ett vanskligt projekt som riskerar att leda
            till lägre valdeltagande. Och det vill väl inte heller förespråkarna?
            Ett högt valdeltagande är ett demokratisk egenvärde!
          </note>
          <note>
            Fru talman! Jag yrkar bifall till reservation 7 och avslag på
            hemställanspunkt 7.
          </note>
          <note>
            Under hemställanspunkt 6 föreslår majoriteten, alltså de borgerliga
            tillsammans med Miljöpartiet, att valdagen ska flyttas från tredje
            söndagen i september till någon gång på våren eller försommaren.
            Det främsta motivet för detta är en del tidsmässiga svårigheter
            som identifierats i anslutning till den nya budgetprocessen i
            riksdagen. Den frågan studeras för närvarande av Riksdagsutredningen,
            och det är enligt min mening fel att nu göra ett ställningstagande.
            Mot en flyttning av valdagen talar i övrigt flera andra skäl.
          </note>
          <note>
            När dagarna blir ljusare och ljummare är svenska folkets intressen
            riktade mot andra saker än valarbete och läsande av valbroschyrer.
            Därför riskerar vårval leda till lägre valdeltagande. Den invanda
            septembersöndagen har hittills medfört en lång serie val med rekordartat
            högt deltagande. Budgettekniska eller tidsmässiga frågor får inte
            äventyra detta.
          </note>
          <note>
            Jag yrkar bifall till reservation 6 och avslag på utskottets
            hemställan under punkt 6.
          </note>
          <note>
            Till några andra frågor i detta betänkande vill jag återkomma
            i samband med replikskiftena. Under övriga punkter yrkar jag bifall
            till utskottets hemställan.
          </note>
          <note type="speaker">
            Anf. 98 MATS EINARSSON (v):
          </note>
          <note>
            Fru talman! Jag ska börja med att säga att frågan om valdagen
            kommer att tas upp av Kenneth Kvist i ett senare inlägg. Vi har
            där en gemensam reservation tillsammans med Socialdemokraterna.
            Jag ska ta upp ett par andra saker.
          </note>
          <note>
            Den första motionen om införande av republikanskt statsskick
            lades i riksdagen år 1912 av Carl
          </note>
          <note>
            Lindhagen, då socialdemokrat, senare medlem i det parti som i
            dag heter Vänsterpartiet. Motionen vägrades först remiss av talmannen,
            högermannen Swartling, men det ändrades av riksdagsmajoriteten.
            Dock avslogs, som vi vet, motionen.
          </note>
          <note>
            Sedan dess har republikkravet rests åtskilliga gånger i riksdagen,
            i regel av vårt parti, men inte helt utan stöd från annat håll.
            Såväl socialdemokrater som liberaler är som bekant principiella
            republikaner, dock inte om ett fasthållande vid denna demokratiska
            princip riskerar att leda till ett positivt beslut i frågan.
          </note>
          <note>
            År 1966 lades i alla fall en motion, eller noga taget två likalydande
            motioner i de båda kamrarma, angående statschefens ställning.
            Den var undertecknad av Nancy Eriksson, Lennart Geijer, Rune Johansson,
            Ingvar Carlsson och ytterligare 29 socialdemokrater, där man krävde
            utredning om "en i demokratisk ordning vald statschef i ett republikanskt
            statsskick".
          </note>
          <note>
            Frågan om statschefens ställning blev också föremål för utredning
            i den på våren samma år tillsatta grundlagsberedningen, men förslag
            uteblev.
          </note>
          <note>
            Motion nr 1 i den nya enkammarriksdagen, som inledde sitt arbete
            1971, var därför som sig bör en motion om statsskicket. Den var
            inlämnad av herr
          </note>
          <note>
            Hermansson m.fl., vpk, och krävde "ett principbeslut om övergång
            till republik så att detta kan ikraftträda vid den nuvarande troninnehavarens
            frånträde". Motionen, vars text för övrigt hade författats av
            en nyanställd sekreterare på vpk:s kansli som hette Kenneth
          </note>
          <note>
            Kvist, vann dock ingen majoritet, och i den s.k. Torekovkompromissen
            samma år kom de övriga fyra partierna överens om att begrava republikfrågan
            men i gengäld beröva statschefen i princip all kvarvarande politisk
            makt.
          </note>
          <note>
            Så varför fortsätter Vänsterpartiet att vidhålla sin republikanska
            hållning? Varför anser jag, som nybliven riksdagsledamot, det
            mödan värt att författa ännu en motion om monarkins avskaffande,
            en motion som kommer att tas emot med lätt överseende och vars
            framgång på intet sätt är garanterad, för att uttrycka det milt?
          </note>
          <note>
            Ja, de av kammarens ledamöter som åtminstone lite besväras av
            dåligt samvete över att det egna agerandet inte helt stämmer överens
            med partiprogrammet skulle kunna rättfärdiga sig något genom att
            hävda att Vänsterpartiet ägnar sig åt något slags radikalt koketteri,
            att vi i en ofarlig fråga demonstrerar principfasthet för att
            skyla över kompromissandet i andra mer aktuella frågor. Och om
            detta vore grunden för vår motion, ja, då skulle dess berättigande
            förvisso kunna ifrågasättas.
          </note>
          <note>
            Frågan bör dock behandlas med lite större allvar än så. Diskussionen
            om republik eller monarki är en principiellt viktig diskussion
            därför att den fokuserar det som är kärnan i demokratibegreppet
            - den politiska jämlikheten, att vi som medborgare har en, säger
            en röst var, varken mer eller mindre, att vi alla lyder under
            samma lagar, har samma rättigheter och samma skyldigheter i förhållande
            till den politiska makten och att all politisk makt härrör från
            folket. Den är bara till låns och kan återkrävas. Vi kan ha olika
            uppfattning om annan jämlikhets betydelse, den sociala och ekonomiska
            jämlikhetens, den s.k. distributiva rättvisans betydelse för demokratin.
            Självfallet är det så att de som företräder dem som skulle ha
            mest att förlora på ökad social och ekonomisk jämlikhet tenderar
            att undervärdera dess betydelse för demokratin, medan Vänsterns
            och arbetarrörelsens partier har en annan grundhållning. Men hur
            som helst torde vi alla kunna vara överens om en sak, att demokrati
            förutsätter politisk jämlikhet.
          </note>
          <note>
            Monarkin står i fundamental motsatsställning till denna demokratiska
            grundprincip. Monarkin är ett uttryck för det fördemokratiska
            samhällets maktprinciper. Monarkin är en feodal kvarleva som förkroppsligar
            den absurda tanken att vissa är födda till att härska och andra
            till att lyda. Monarki och demokrati är oförenliga som olja och
            vatten. Monarken må vara berövad sin politiska makt, tack och
            lov, men vi ska inte underskatta den symboliska betydelsen av
            att vårt lands främsta ämbete, statschefens, upprätthålls genom
            en institution vars själva essens strider mot demokratins mest
            grundläggande principer.
          </note>
          <note>
            Fru talman! Det är ett påfallande drag i debatten om monarkin,
            i den mån denna förs över huvud taget, att monarkins försvarare
            inte har några positiva argument för den ärftliga kungainstitutionen.
            I stället understryker man hur lite skada monarkin medför!
          </note>
          <note>
            Det gör så att säga inget att monarkin är en odemokratisk feodal
            kvarleva, eftersom kungen ändå inte har någon politisk makt. Vilka
            andra befattningshavare och myndigheter skulle klara sig undan
            Riksdagens revisorers och RRV:s effektivitetsrevision med den
            typen av argument, att man ändå inte gör någon skada?
          </note>
          <note>
            Nu ska man emellertid inte förringa statschefens arbetsuppgifter
            alltför mycket. Att representera landet och därmed dess folk är
            mer än bara bandklippning.
          </note>
          <note>
            Det kräver, eller borde åtminstone kräva, breda erfarenheter,
            politiska insikter och djupa kunskaper om det svenska samhället.
            Och det är ytterligare ett argument för att statschefen ska utses
            på meriter och inte erhålla sitt ämbete av genetiska orsaker.
          </note>
          <note>
            Inom parentes sagt finns det faktiskt ett någorlunda vettigt
            argument för monarki som jag kan bjuda på, nämligen om man vill
            försvara folksuveränitetsprincipen och parlamentarismen och undvika
            att maktbefogenheter flyttas till statschefen från folkrepresentationen
            i något slags maktdelningssyfte. Ett sådant alternativ finns alltid
            som en möjlighet om man har en demokratiskt vald president, men
            det är politiskt omöjligt om man har en monark. Frågan är om detta
            verkligen är ett tillräckligt skäl för monarki.
          </note>
          <note>
            Svaret måste nog bli nej.
          </note>
          <note>
            Fru talman! Så länge monarkin kvarstår har vi ett annat problem
            att ta itu med. Religionsfrihet är sedan lång tid en grundlagsfäst
            rättighet. Snart förverkligas också skilsmässan mellan staten
            och Svenska kyrkan och religionen blir var den bör vara - en fråga
            för den enskilde, en privatsak och inte en fråga för staten.
          </note>
          <note>
            Alla invånare i vårt land, t.o.m. ministrar, får numera bli saliga
            var och en på sin egen fason. Ecklesiastikministern med obligatoriskt
            medlemskap i en av våra religiösa organisationer, Svenska kyrkan,
            tillhör historien.
          </note>
          <note>
            Dock: Religionsfriheten gäller icke för statschefen och hans
            familj. Där har vi i grundlag bestämt vilken
          </note>
          <note>
            Gud han ska tro på och vilken variant av trosbekännelse han ska
            omfatta. I successionsordningen från den 26 september 1810, vår
            äldsta grundlag, stadgas i
          </note>
          <note>
            4 §: "Såsom 2 § i 1809 års regeringsform uttryckligen stadgar,"-
            den har vi för övrigt avskaffat -" att Konung alltid skall vara
            av den rena evangeliska läran, sådan som den, uti den oförändrade
            Augsburgiska bekännelsen, samt Uppsala mötes beslut av 1593, antagen
            och förklarad är, sålunda skola ock prinsar och prinsessor av
            det kungl. huset uppfödas i samma lära och inom riket. Den av
            kungl. familjen som ej sig till samma lära bekänner, vare från
            all successionsrätt utesluten."
          </note>
          <note>
            Jag vet inte om vår statschef och hans barn läst och tagit ställning
            till den Augsburgska bekännelsen, överlämnad till den stormäktige,
            segerrike kejsar
          </note>
          <note>
            Karl V vid riksdagen i Augsburg år 1530 av ett antal furstar
            och kurfurstar. Jag har faktiskt läst den. Den finns på Internet
            om man är intresserad. Det är egentligen inte så mycket en trosbekännelse.
            Det är mer en rapport till kejsaren om hur furstarnas olika kyrkor
            såg på en del teologiska spörsmål. Bl.a. tyckte man att det var
            okej att präster gifte sig och så höll man fast vid det som kallas
            för transsubstantiationsläran, dvs. att brödet och vinet inte
            bara symboliskt förvandlas till Kristi lekamen och blod vid nattvarden.
            I
          </note>
          <note>
            första hand är detta dokument ett debattinlägg som tillbakavisar
            anklagelser om kätteri och ogudaktighet som riktats mot dem från
            påvligt håll.
          </note>
          <note>
            Som ateist ska jag väl inte uttala mig om dess teologiska kvaliteter.
            Men det är, fru talman, fullständigt absurt att göra tron på innehållet
            i detta historiska dokument till villkor för posten som statschef
            i Sverige år 1999. Jag vet inte om vår kung faktiskt tror på transsubstantiationsläran.
            Om han inte gör det ska han faktiskt avsättas. Men jag kan ärligt
            talat inte inse att det är viktigt vilken Gud kungen eventuellt
            tror på.
          </note>
          <note>
            Kan någon här i kammaren ge mig ett enda hållbart positivt argument,
            ett enda sakligt skäl, för att denna paragraf ska finnas kvar
            ser jag fram emot att höra det.
          </note>
          <note>
            Fru talman! Vi står i Vänsterpartiet som alltid fast vid våra
            ståndpunkter i reservationerna, men vi nöjer oss med att yrka
            bifall till reservationerna 1, 2 och 3.
          </note>
          <note type="speaker">
            Anf. 99 NILS FREDRIK AURELIUS (m):
          </note>
          <note>
            Fru talman! I detta utskottsbetänkande föreligger moderata reservationer
            endast på två punkter: beträffande antalet riksdagsledamöter i
            framtiden och när det gäller lagrådsprövningens omfattning. Intressant
            är förstås att de såta vänsterbröderna s och v har hamnat i minoritet
            i utskottet när det gäller frågorna om valdagens förläggning under
            året och frågan om den gemensamma valdagen. Däremot lyser den
            gemensamma vänsterlinjen med sin frånvaro beträffande exempelvis
            republikkravet, som tydligt framgick av de två tidigare anförandena.
          </note>
          <note>
            Jag ska koncentrera mig och huvudsakligen uppehålla mig vid frågan
            om gemensam valdag till riksdag och kommuner eftersom den förefaller
            intressantast och viktigast på kort eller medellång sikt.
          </note>
          <note>
            Det s.k. kommunala sambandet infördes efter en kompromiss i grundlagsberedningen
            år 1967 och tillämpades för första gången år 1973. Det vällovliga
            syftet var att öka intresset för demokratin och politiken. De
            statliga besluten ansågs vara helt avgörande för politikens utformning.
            Genom att valen till kommunerna ägde rum samtidigt kunde väljarna
            förmås att intressera sig också för de kommunala frågorna, åtminstone
            så mycket att de också röstade i kommunalvalen när de nu ändå
            skulle gå till vallokalen och rösta i riksdagsvalet. Ungefär sådan
            var motiveringen.
          </note>
          <note>
            Men på 25 år har åtskilligt förändrats. Redan år
          </note>
          <note>
            1977 ansåg majoriteten i den kommunaldemokratiska kommissionen
            att de kommunala frågorna räckte till en egen valrörelse. I direktiven
            till 1980 års grundlagskommission angav statsrådet att han förordade
            skilda valdagar för att "vitalisera demokratin och ge de kommunalpolitiska
            frågorna betydligt större spelrum". Folkstyrelsekommittén föreslog
            år 1987 fyraåriga valperioder men var oenig i frågan om skilda
            valdagar, och senast har konstitutionsutskottet föreslagit att
            frågan om skilda valdagar nu måste bli föremål för utredning.
          </note>
          <note>
            Kommunernas ställning och uppgifter har radikalt förändrats på
            80- och 90-talen. I dag bestämmer kommunerna i väsentliga avseenden
            bl.a. över skolan, socialtjänsten, barnomsorgen, hemsjukvården,
            naturoch stadsmiljön, stora delar av infrastrukturen, m.m.
          </note>
          <note>
            Rent ekonomiskt tas nästan 50 % av hela den offentliga sektorn
            i anspråk av kommuner och landsting. En stor del av befolkningen
            betalar ingen eller bara en begränsad inkomstskatt till staten.
            Men, fru talman, de betalar desto mera i kommunal- och landstingsskatt.
          </note>
          <note>
            Det bör tilläggas att kommunerna i Sverige är mycket starka i
            en internationell jämförelse. Som vi vet betonas den kommunala
            självstyrelsen redan i regeringsformens portalparagraf.
          </note>
          <note>
            Vi kan också konstatera att bevakningen av de kommunala frågorna
            blivit bättre på 80- och 90-talen, inte minst i lokalpressen och
            genom tillkomst av nya medier. Det faktum att röstsplittringen
            ökar, dvs. att
          </note>
          <note>
            20 % av väljarna röstar olika i olika val som äger rum samtidigt,
            visar just att den kommunala nivån tilldrar sig ett självständigt
            intresse som räcker till en egen valrörelse. Som vi vet kan kommunala
            val också förenas med folkomröstningar i speciella kommunala frågor.
            Så skedde på flera håll senast.
          </note>
          <note>
            Det förefaller mig egendomligt att hävda att röstsplittringen
            skulle visa att kommunalvalen kan fortsätta att leva i skuggan
            av riksdagsvalet. Då ställer man alla begrepp på huvudet.
          </note>
          <note>
            Men, frågar utskottets vice ordförande: Kommer inte riksfrågorna
            att prägla även en kommunal valrörelse om vi hade särskilda egna
            kommunala valdagar skilda från riksdagsvalen? Jovisst kommer riksfrågorna
            att finnas med också då. Men kan man verkligen hävda, och kan
            verkligen Göran Magnusson tro, att det blir en mindre dominans
            för riksfrågorna i valrörelsen om vi också ska rösta i riksdagsvalet
            och ta ställning till regeringsfrågan och allt möjligt annat än
            om vi bara röstar i de kommunala valen?
          </note>
          <note>
            Möjligheterna, eller om man så vill risken, att riksfrågorna
            kommer att dominera måste ändå vara mindre om vi inte samtidigt
            röstar till riksdagen. Att påstå motsatsen förefaller mig rätt
            så egendomligt.
          </note>
          <note>
            Nu finns ett annat argument mot skilda valdagar.
          </note>
          <note>
            Det är att valdeltagandet skulle kunna riskera att sjunka. Utländska
            erfarenheter verkar tyda på detta.
          </note>
          <note>
            Mot detta kan man för det första säga att inte ens de utländska
            erfarenheterna är alldeles entydiga. Sedan är naturligtvis förhållandena
            inte riktigt jämförbara.
          </note>
          <note>
            Vi har som jag nämnde förut ovanligt starka kommuner i Sverige,
            starkare än i de andra länder som man talar om i detta sammanhang.
          </note>
          <note>
            Är det ett demokratiskt egenvärde att många går och röstar? Det
            kan man hävda. Men det är inte det enda värdet, Göran Magnusson.
            Valdeltagandet är ett politiskt och demokratiskt viktigt mått.
            Men det står inte nödvändigtvis över alla andra demokratiska värden.
          </note>
          <note>
            Om väljarna blir mer engagerade, kunnigare, mer bekanta med de
            kommunala frågorna och med de kommunala politiska företrädarna
            är det också en vinst för demokratin. Detta blir extra viktigt
            i takt med att personvalsinslaget ökar i valen framöver.
          </note>
          <note>
            Med en deltagardemokratisk inställning, där medborgarnas engagemang
            tillmäts en stor betydelse, går det alltså inte att hävda att
            valdeltagandet ensamt är avgörande. Har man utgångspunkten att
            det räcker att så många som möjligt av väljarna röstar vart fjärde
            år blir konsekvensen, rent logiskt, ytterst röstplikt. Typiskt
            nog har sådana resonemang också förekommit i debatten, även om
            det sedan visat sig att ingen egentligen står för dem.
          </note>
          <note>
            Ytterligare ett argument anser sig reservanterna ha funnit i
            en nyligen publicerad debattbok i Demokratiutredningens skriftserie.
            Där visar en undersökning att endast en mindre del av befolkningen
            tycker att skilda valdagar är viktigt ur demokratisynpunkt. Jag
            tror att alla inser att svaren på sådana frågor beror mycket på
            i vilket sammanhang och hur frågan ställs.
          </note>
          <note>
            Författaren till skriften framhåller just detta - demokratiopinioner
            uppstår när de efterfrågas och resultaten blir därför svajiga.
            De måste i varje fall tas cum grano salis - med en nypa salt.
            En sådan opinionsundersökning kan inte vara ett tungt argument
            i en författningspolitisk debatt. Det är för övrigt, Göran
          </note>
          <note>
            Magnusson, en debattbok och ingen forskarrapport det handlar
            om. Demokratiutredningen kommer sammanlagt att ge ut 30 debattböcker
            och 13 forskarvolymer.
          </note>
          <note>
            Sammanfattningsvis kan jag inte finna annat än att argumenten
            för ett bibehållande av den gemensamma valdagen är ganska svaga,
            om än icke helt obefintliga.
          </note>
          <note>
            Under alla omständigheter borde då frågan utredas av den nyligen
            tillsatta parlamentariska kommittén, vilket är vad majoriteten
            i utskottet önskar. Eftersom motargumentens styrka inte övertygar
            måste man fråga sig om den verkliga orsaken till motståndet till
            skilda valdagar möjligen kan vara en annan, t.ex. en misstro mot
            den egna förmågan att mobilisera sina väljare oftare än vart fjärde
            år.
          </note>
          <note>
            Fru talman! Även beträffande mom. 6 har s och v reserverat sig.
          </note>
          <note>
            I den riksdagsutredning som blev klar 1994 och som bl.a. ledde
            till omläggningen av budgetåret diskuterades frågan om valdagens
            förläggning. Samtliga partier som ingick i Riksdagsutredningen,
            utom Socialdemokraterna, förordade där att budgetårsreformen skulle
            kombineras med att valdagen flyttades. Argumenten är att övergången
            till kalenderårsbudget och införandet av den nya budgetprocessen
            i riksdagen gör att valrörelsen delvis sammanfaller med det avslutande
            budgetarbetet. Vid ett regeringsskifte kompliceras förstås budgetarbetet
            ytterligare.
          </note>
          <note>
            I detta betänkande vill jag påpeka att majoritetens skrivning
            är mycket öppen. Det står bara att frågan om valdagens förläggning
            till annan tidpunkt än tredje söndagen i september bör bli föremål
            för utredning, när det nu finns en utredning på gång, och övervägas
            där. Det tycker jag att vi alla borde kunna enas om.
          </note>
          <note>
            Fru talman! Låt mig slutligen kort beröra den moderata reservationen
            nr 9, om antalet riksdagsledamöter. I årets moderata partimotion,
            En modernare författning, som alltså inte behandlas i dag, föreslår
            vi att riksdagsledamöternas antal ska minskas till 249, dvs. med
            100. Någon kanske tycker att siffran är godtycklig och att man
            kan sänka med ett annat och ännu högre tal, t.ex. det som förekommer
            i en motion.
          </note>
          <note>
            Exakt hur många riksdagsledamöter vi ska ha tycker jag får vara
            en öppen fråga. Jag är dock övertygad om att en riksdag med färre
            ledamöter än den nuvarande skulle kunna fungera bättre på åtskilliga
            sätt. Sverige är ju ett ganska litet land. Om ledamöterna vore
            färre skulle de kanske utvecklas till mer av generalister, utskotten
            skulle kunna vara mindre osv. Det finns även andra praktiska fördelar,
            som väl inte är avgörande men som ändå bör nämnas. Därtill kommer
            förstås den besparing detta skulle innebära.
          </note>
          <note>
            I varje fall måste man slå fast att det nuvarande antalet ledamöter
            är godtyckligt. Det gick till så att antalet ledamöter i första
            kammaren lades ihop med antalet ledamöter i andra kammaren, varefter
            siffran man då kom fram till minskades med antalet avgående ledamöter.
            Det tycks mig finnas åtskilliga principiella och filosofiska invändningar
            mot ett sådant tillvägagångssätt när man fastställer antalet ledamöter
            i Sveriges riksdag. Antalet man kom fram till var 350.
          </note>
          <note>
            I dag är antalet som bekant 349, vilket ju är något, men inte
            mycket, bättre.
          </note>
          <note>
            Fru talman! Beträffande momenten 6 och 7 yrkar jag bifall till
            utskottets förslag. Beträffande mom. 10
          </note>
          <note>
            yrkar jag bifall till reservation nr 9.
          </note>
          <note type="speaker">
            Anf. 100 GÖRAN MAGNUSSON (s) replik:
          </note>
          <note>
            Fru talman! Det finns många intressanta aspekter på detta som
            kan diskuteras, men jag har ju mer begränsad tid till mitt förfogande.
          </note>
          <note>
            Jag vill fråga Nils Fredrik Aurelius om några saker. Åtföljs
            inte kravet på utredning från Moderata samlingspartiet av någon
            uppfattning om att man faktiskt ska skilja valdagarna åt, utan
            är det ett öppet utredningsmandat som partiet här står för?
          </note>
          <note>
            En annan fråga som man kan diskutera gäller det kommunala sambandet.
            Jag vill bara erinra om, och fråga, vilka synpunkter Aurelius
            har på det kommunala samband som faktiskt förelåg före författningsförändringarna
            och enkammarriksdagen 1970. Det fanns nämligen också då ett kommunalt
            samband.
          </note>
          <note>
            Om högt valdeltagande har ett egenvärde så innebär väl den maximen
            eller det axiomet att det är överordnat nästan alla andra väsentliga
            frågor. Men Moderata samlingspartiet anser uppenbarligen att även
            ett lägre valdeltagande på någon nivå är acceptabelt -
          </note>
          <note>
            bara det finns ett större engagemang i kommunala frågor. Jag
            vill faktiskt sätta i fråga om det verkligen är en ståndpunkt
            som kan vinna gehör.
          </note>
          <note>
            Jag vill också med hänvisning till några tidningsuttalanden ta
            upp en annan fråga. I svensk författningspolitik har vi nämligen
            haft som princip att försöka nå konsensus, eller samförstånd,
            kring spelreglerna. Håller Moderata samlingspartiet på att överge
            den tanken? Uttalanden från gruppledaren tyder på det. Han kallar
            utredningsbeslutet i riksdagen om skilda valdagar för ångervecka.
            Hade vi velat köra hade vi haft majoritet för att sätta socialdemokrater
            och v på plats i frågan, sägs det.
          </note>
          <note>
            Är detta den nya linje som Moderata samlingspartiet och dess
            gruppledare kommer att följa i författningspolitiska frågor i
            fortsättningen?
          </note>
          <note type="speaker">
            Anf. 101 NILS FREDRIK AURELIUS (m)
          </note>
          <note>
            replik:
          </note>
          <note>
            Fru talman! Jag tycker att Göran Magnusson bör se positivt på
            att utskottsmajoritetens formulering är öppen. Vi ska utreda frågan,
            men vi har inte nödvändigtvis samma åsikt. Det har ju framgått
            här. Vi har från Moderata samlingspartiet en klar åsikt i fråga
            om att skilda valdagar har mycket som talar för sig. Men ska man
            utreda frågan skadar det väl inte med en viss intellektuell öppenhet,
            Göran Magnusson? Det borde väl vara något positivt och något som
            Göran Magnusson borde uppskatta.
          </note>
          <note>
            Det är inte vi som spräcker konsensus - det är Göran Magnusson
            och i någon mån Vänsterpartiet. Där lär ju åsikterna vara något
            blandade. Men strävan efter konsensus är bra, och därför tycker
            jag att Göran
          </note>
          <note>
            Magnusson ska gå med på en utredning, där alla uppgifter och
            uppfattningar får brytas mot varandra för att se om man kan komma
            fram till en gemensam uppfattning. Det är faktiskt så den svenska
            konsensuslinjen beträffande författningsförändringar fungerar.
          </note>
          <note>
            Fanns det inte ett kommunalt samband 1970 och
          </note>
          <note>
            1967 när frågan togs upp? Jo då, och det finns ett kommunalt
            samband nu också, men det är mycket svagare. Det var det som jag
            försökte framhålla i mitt anförande. Kommunerna har på ett helt
            annat sätt än före 1970 fått uppgifter att själva besluta om.
            Detta är också ett starkt argument för att ha skilda valdagar.
          </note>
          <note>
            Egenvärdet blir en mer filosofisk fråga, som skulle kräva en
            lite längre debatt. Men om man som
          </note>
          <note>
            Göran Magnusson säger att en sak, t.ex. högt valdeltagande, har
            ett egenvärde är inte det samma sak som att säga att det inte
            finns andra värden som också ska vägas in vid en sammanlagd bedömning.
            Jag tycker att det är en rimlig inställning som jag tror att många
            t.ex. i Demokratiutredningen, som bl.a. talar om denna fråga,
            delar. Utredningens slutbetänkande kommer ganska snart. Detta
            säger jag utifrån det man brukar kalla för en deltagandedemokratisk
            uppfattning, dvs.
          </note>
          <note>
            att det är viktigt att medborgarna på olika sätt tar del av och
            engagerar sig i det demokratiska beslutsfattandet.
          </note>
          <note>
            Det enda avgörande kan inte vara att många vid ett visst tillfälle
            vart fjärde år går och röstar, även om det i och för sig också
            är önskvärt att många röstar och helst då på oss.
          </note>
          <note type="speaker">
            Anf. 102 GÖRAN MAGNUSSON (s) replik:
          </note>
          <note>
            Fru talman! Jag noterar att det kanske inte bara är intellektuell
            öppenhet som gör att Moderaterna har skrivit som man har gjort
            tillsammans med de andra i reservationen. Det kanske är så att
            Moderata samlingspartiet inte har bestämt sig om skilda valdagar
            är bra eller ej. Det handlar kanske om en nyorientering på den
            punkten.
          </note>
          <note>
            Konsensus innebär kanske något mer än att de som är i minoritet
            bara ansluter sig till majoritetens ståndpunkt. För att konsensus
            ska uppnås fordras nog insatser från alla som ska delta i beslutet.
            Det handlar inte bara om att bestämma sig för en uppfattning och
            säga att det är de andra som bryter konsensustanken.
          </note>
          <note>
            Nils Fredrik Aurelius säger också att det kommunala sambandet
            är svagt. Det tycker kanske inte kommunalkamrerarna eller kommunalkassörerna
            som varje månad tar emot avsevärda belopp som är inkasserade av
            staten eller genom lagstiftning här i riksdagen. Där kan man väl
            säga att det kommunala sambandet är starkt. Det är ju starkt på
            många punkter eftersom kommunerna i någon mening kan sägas vara
            utförare av en rad olika verksamheter inom vård, skola och omsorg.
            Där finns det ett starkt kommunalt samband.
          </note>
          <note>
            Det går inte att spela ned den här undersökningen om det svaga
            intresset från svenska folkets sida för skilda valdagar genom
            att påstå att den är ett debattinlägg. Det är faktiskt en forskningsrapport
            där man har frågat folk enligt de gängse regler som finns. Vi
            har väl alla då och då förfallit till att säga att det bara är
            en opinionsundersökning, att frågan är felställd eller att de
            som svarade inte har begripit vad de svarade på och därmed behöver
            man inte bry sig om det.
          </note>
          <note>
            Jag tror att man ska se på dessa frågor med lite större allvar
            än det som Nils Fredrik Aurelius nu visar kring den här undersökningen.
          </note>
          <note>
            Är det så att man är beredd att köra över? Det finns bara en
            ångervecka för Socialdemokraterna, annars går tåget i frågan om
            skilda valdagar.
          </note>
          <note type="speaker">
            Anf. 103 NILS FREDRIK AURELIUS (m)
          </note>
          <note>
            replik:
          </note>
          <note>
            Fru talman! Syftet med Göteborgsundersökningen som redovisas
            i den här debattskriften - den klassificeras så, Göran Magnusson
            - är från författarnas sida bl.a. att problematisera frågan om
            hur man ska se på opinionsundersökningar. Som jag antydde i mitt
            första anförande skriver författarna bl.a. att demokratiopinioner
            ofta uppstår när de som ska svara blir tillfrågade. Det är ett
            intressant resonemang som förs om detta. Jag tycker inte att det
            kan vara ett tillräckligt starkt argument i en sådan här författningspolitisk
            debatt att peka på en viss opinionsundersökning.
          </note>
          <note>
            Visst finns det ett kommunalt samband. Vi har kanske lite olika
            åsikter om hur starkt detta ska vara.
          </note>
          <note>
            Jag har försökt att framhålla att det är betydligt svagare nu
            än när den gemensamma valdagen infördes,
          </note>
          <note>
            Göran Magnusson. Det är mycket svagare. Man kan inte bara se
            kommunerna som utförare, som Göran
          </note>
          <note>
            Magnusson faktiskt antyder, utan kommunerna har ju fått ett större
            beslutsfattande på många områden sedan 1970, och det har vi faktiskt
            varit eniga om.
          </note>
          <note>
            Det framgår av partimotioner vad Moderaterna anser som skilda
            valdagar. Vi menar att det vore en fördel med skilda valdagar.
            Men det innebär inte att vi har tagit ställning i alla detaljfrågor,
            t.ex. om alla kommunala val ska ske samtidigt. Där finns det lite
            olika åsikter. Det finns en hel del att diskutera här.
          </note>
          <note>
            Men jag tycker att den öppenhet som också markeras i utskottets
            skrivningar borde uppfattas som något positivt av Göran Magnusson.
            Vi strävar efter att få med Socialdemokraterna på en utredning
            i de här frågorna. Där kan vi diskutera dessa mycket intressanta
            och viktiga demokratiska frågor vidare. Men en förutsättning är
            ju förstås att Socialdemokraterna också visar lite öppenhet och
            i alla fall vill vara med om en utredning.
          </note>
          <note type="speaker">
            Anf. 104 INGVAR SVENSSON (kd):
          </note>
          <note>
            Fru talman! Mats Einarsson ställde många intressanta frågor i
            sitt anförande. Bl.a. undrade han om man kunde betrakta monarkin
            som demokratisk, eller han påstod rättare sagt att den inte var
            det. Jag skulle gärna vilja ställa en fråga till honom om han
            anser att en företeelse som har ett brett folkligt stöd möjligtvis
            kan räknas in i begreppet demokratiskt acceptabel. Vi vet ju att
            den svenska monarkin åtnjuter ett stort folkligt stöd. Vi kan
            i alla fall konstatera att den tolereras av demokratin. Man kan
            också säga att den svenska monarkin i alla fall är långt mycket
            bättre än proletariatets diktatur.
          </note>
          <note>
            Fru talman! Den katolske patern Erwin
          </note>
          <note>
            Bischofberger brukar fastslå tre karakteristika på demokratin:
            människovärdesprincipen, majoritetsprincipen och hänsynen till
            minoriteter. Om man vill uttrycka demokratin kortfattat är det
            en bra beskrivning.
          </note>
          <note>
            Den danske statsrättsprofessorn Alf Ross konstaterar i sin klassiker
            Varför demokrati? att den demokratiska mentaliteten är avgörande
            för en fungerande demokrati. Jag tror att det är en klassiker
            som man borde läsa om nu ett femtiotal år efter det att den kom
            ut första gången. När han beskriver demokratins inre struktur
            sätter han överst "att den demokratiska mentaliteten innebär respekt
            för människans moraliska personlighet."
          </note>
          <note>
            Och han konstaterar att det är en inställning som har sin rot
            i kristna och humanistiska värden. Hans schema för jämförelse
            mellan demokrati och självhärskardöme är intressant att reflektera
            kring. Jag citerar honom i detta avseende:
          </note>
          <note>
            "1. Respekt för människan kontra förakt för människan, varav
            följer
          </note>
          <note>
            2. Erkännande av individens autonomi kontra hävdande av auktoriteten,
            varav följer
          </note>
          <note>
            3. Önskan om samtycke kontra önskan om herravälde, vilket i sin
            tur yttrar sig i idéerna om a. diskussion, andlig frihet kontra
            diktat och andligt tvång, b. rättens herravälde, speciellt personlig
            säkerhet kontra godtycke och personlig otrygghet, c. fred kontra
            användandet av våld."
          </note>
          <note>
            I debatten om styrelseskick och demokrati har vi en tendens att
            fastna i olika strukturresonemang, i lagtekniska lösningar. I
            demokratidebatten tenderar vi att bli ett slags motsvarighet till
            finansdebattens räknenissar. Jag tror att det är viktigt att vi
            stannar upp nu och då och reflekterar över vad som är syftet med
            demokratin. Det kan vi göra här och nu när vi diskuterar olika
            strukturella frågor. Det förutsätter en öppenhet hos oss och en
            förmåga till ny- och omtänkande. Och på den punkten har vi förstås
            alla våra brister.
          </note>
          <note>
            Fru talman! Alf Ross har definierat det demokratiska systemet
            på följande sätt: "Idealtypen är den statsform i vilken de politiska
            funktionerna med maximal intensitet, effektivitet och extensitet
            utövas av folket på parlamentarisk nivå."
          </note>
          <note>
            Med intensitet avses omfånget av den personkrets som får tillstånd
            att delta i omröstningar och val. Det handlar alltså om rösträtten
            och dess verkningar.
          </note>
          <note>
            Effektiviteten handlar om den verkningsgrad varmed folket förmår
            göra sina synpunkter gällande. Det är ett intressant kriterium
            just när vi diskuterar detta med skilda valdagar. I den mån folket
            verkar genom sina representanter beror effektiviteten på styrkan
            av den kontroll som folket kan utöva över sina representanter.
            Det handlar om valperiodernas längd och valsystemens övriga konstruktion.
            Extensiteten handlar om omfattningen vari det folkliga inflytandet
            och kontrollen består, dvs. graden av verklig styrelse.
          </note>
          <note>
            Fru talman! När Riksdagsutredningen behandlade frågan om att
            förändra budgetprocessen, bl.a. genom att budgeten anpassas till
            kalenderår, kom frågan upp om att flytta riksdagsvalet till våren
            för att underlätta för både regering och riksdag. I den utredningen,
            som jag för övrigt var ledamot av, förordade samtliga partier
            utom Socialdemokraterna ett vårval. Det blev inget av det i det
            läget på grund av den konsensusprincip som har diskuterats här
            tidigare.
          </note>
          <note>
            Nu har vi vunnit erfarenheter av hur det nuvarande systemet fungerar
            efter det första riksdagsvalet med det nya budgetsystemet. Jag
            tror att man behöver visa stor öppenhet inför olika synpunkter
            på valdagens förläggning i tiden. En utredning som kan belysa
            alla dessa olika aspekter behövs.
          </note>
          <note>
            Jag vill betona att vi för vår del i denna fråga inte har några
            låsta positioner, men vi tror att det behövs en djupare analys
            av dessa frågeställningar. Riksdagskommittén och dess referensgrupp
            för utvärdering av budgetprocessen bör givetvis titta på dessa
            frågeställningar. Det är så att säga inte bara en riksdagsintern
            fråga hur valdagen förläggs, utan den har också en allmännare
            och djupare innebörd och bör därför bli föremål för en statlig
            utredning i detta sammanhang. Det måste i så fall kunna bli ett
            samspel mellan Riksdagskommittén och den utredningen.
          </note>
          <note>
            Fru talman! Den gemensamma valdagen för val till riksdag, kommunfullmäktige
            och landsting var ett utslag av en fyrpartikompromiss i samband
            med författningsrevisionen i slutet på 60-talet. Möjligen var
            den då naturlig, med inriktningen på treåriga mandatperioder.
            Nu när vi återgått till fyraåriga mandatperioder kan det vara
            befogad att noggrannt analysera situationen. Frågan är väl om
            det i modern tid har gjorts någon ordentlig genomgång av argumenten
            kring den gemensammma valdagen.
          </note>
          <note>
            Som det är nu riskerar landstings- och kommunpolitiken att hamna
            i skymundan. Detta har lett till att många lokala småpartier har
            dykt upp, bl.a. därför att man uppfattar ett ointresse för kommunpolitiken
            från de partier som även deltar i riksvalrörelsen. Detta kan leda
            till att den kommunpolitiska debatten och för den delen även maktstrukturerna
            snedvrids. Nya lokala partier kan ha en stor betydelse för en
            vitaliserad kommunal demokrati, men det finns en risk för att
            de koncentrerar sig på en enda fråga till förfång för helheten.
          </note>
          <note>
            För väldigt många medborgare är kommunpolitiken dessutom nära
            och praktiska frågor, och det är därför viktigt att medborgarna
            får möjlighet till ett tydligare engagemang i dessa frågor genom
            en separat valdag.
          </note>
          <note>
            Åtskilda valdagar där riksdagsvalet placeras för sig och landstings-
            och kommunvalen för sig vore därför en viktig åtgärd. Detta är
            partiets officiella hållning, men det kan även sägas att vi visar
            en öppenhet i dessa frågor. Även om rikspolitiken aldrig helt
            kan undgå att påverka lokala val, kan en sådan ordning leda till
            att partierna och väljarna i högre grad kan fokusera på den lokala
            politiken i landsting och kommuner. Vi skulle få en förbättrad
            effektivitet i demokratin, om vi kunde få ett sådant fokus på
            den lokala politiken.
          </note>
          <note>
            Det finns en del intressanta tankegångar om skilda valdagar,
            inte bara att ha en enda valdag för kommunoch landstingsvalen.
            Man skulle också kunna tänka sig att regionalt eller lokalt sprida
            ut dem under ett års tid. På så sätt skulle rikspolitikerna inte
            kunna dominera valrörelserna på samma sätt som nu, även om jag
            kan tänka mig att de skulle göra sina försök. Den typen av frågeställningar
            borde vara intressanta och värda att diskutera i en utredning
            om skilda valdagar.
          </note>
          <note>
            Vi är förutsättningslösa på den punkten. Vi tror att det kan
            finnas möjlighet att ta fram argument och synpunkter som är viktiga
            för en vital debatt omkring den här situationen.
          </note>
          <note>
            Fru talman! I kravet på demokratins intensitet och effektivitet
            ligger att väljarnas inställning till de politiska partierna skall
            ges ett rimligt genomslag i parlamentets sammansättning. I princip
            bör gälla att varje röst ska ha lika värde för utdelning av mandat.
            I
          </note>
          <note>
            Sverige har man delvis beskurit denna princip genom mandatfördelningsspärrar
            i valet till riksdagen. En valsedelsbeteckning måste uppnå minst
            4 % av giltiga valsedlar i hela riket för att få delta i fördelningen
            av mandaten. Det enda undantaget är om en valsedelsbeteckning
            uppnår minst 12 % i en enskild valkrets.
          </note>
          <note>
            Då kan mandat erhållas där.
          </note>
          <note>
            Dessa mandatfördelningsspärrar brukar motiveras utifrån behovet
            av stabila regeringsmajoriteter. Syftet sägs också vara att undvika
            partisplittring. I och för sig finns det skäl som talar för att
            det vore bra med stabila regeringsmajoriteter, men sådana hör
            faktiskt till sällsyntheterna i Sverige, trots det beskrivna valsystemet.
          </note>
          <note>
            Det normala har alltsedan 1970 års val varit att
          </note>
          <note>
            Sverige har en minoritetsregering. Majoritetsregeringar tillhör
            undantagen. Det finns heller inga garantier för att stabila regeringsunderlag
            etableras bara för att det finns en kraftig mandatfördelningsspärr.
            Sådana är heller inte någon garanti för att inte ett stort antal
            partier skall kunna etableras i riksdagen.
          </note>
          <note>
            Dessa spärrar har dessutom väldigt abrupta effekter. Valsedelsbeteckningar
            som samlar strax över
          </note>
          <note>
            200 000 röster blir helt utan mandat, medan beteckningar som
            samlar strax över 220 000 röster får minst
          </note>
          <note>
            14-15 mandat. Dessa tröskel- eller falluckeeffekter är helt orimliga.
            I vissa fall kan de leda till att en mycket stor del av svenska
            folket saknar representation i landets parlament. Det kan vara
            så att ett antal partier faller precis under 4-procentsspärren
            och därmed blir utan mandat. Vi har sett sådana situationer framför
            oss, och vi kan fortfarande se dem framför oss. I dag ligger tre
            partier i närheten av spärren.
          </note>
          <note>
            Man kan ha förståelse för att valsystemet inte alltför mycket
            skall uppmuntra till partibildningar utifrån opportunistiska vindar,
            men samtidigt är det viktigt att valsystemet heller inte diskriminerar
            nya politiska rörelser genom helt orimliga tröskeleffekter. Det
            måste finnas dynamik och möjlighet till vitalisering i det demokratiska
            systemet.
          </note>
          <note>
            Vi tror att det vore rimligt att man nu, snart 35 år efter det
            att överenskommelsen ingicks, gör en ordentlig utredning av spärrsystemet
            och tittar på alternativa lösningar. Det är viktigare för partier
            att ha någon representation i parlamentet än att stå helt utanför
            i ett system med kraftig initialspärr. Det är sant att små partigrupper
            i sig får svårt att greppa hela riksdagsarbetet och att utskotten
            knappast kan ha högre ledamotsantal än 17, men det bör inte vara
            ett avgörande skäl mot en differentierad representation.
          </note>
          <note>
            Även ett parti som får ett lokalt mandat har rätt till representation,
            trots att det inte kan få utskottsrepresentation.
          </note>
          <note>
            Man borde titta på de här frågeställningarna.
          </note>
          <note>
            Kompromissen från 1960-talet hade ett grundläggande syfte, nämligen
            att hålla Vänsterpartiet, som då hette något annat, innanför riksdagen
            och Kristdemokraterna utanför. Erlander ville ju ha en spärr vid
            3 %,
          </note>
          <note>
            Bertil Ohlin ville ha en spärr vid 5 %, och så småningom enades
            man vid 4 %. Det låg inte på något sätt en gudomlig rättvisa i
            detta, utan det var ett pragmatiskt ställningstagande. Det förhindrade
            oss kristdemokrater från att komma in i riksdagen. Det tog 27
            år innan vi kom in av egen kraft, medan det brukar sägas att det
            tog 27 veckor för Ny demokrati.
          </note>
          <note>
            Det borde vara rimligt att ha någon annan typ av spärr, t.ex.
            några inpassningsskalor. Det är i varje fall anledning att nu
            se över dessa frågeställningar i en utredning.
          </note>
          <note>
            Jag yrkar därför bifall till reservation 8, där det krävs en
            sådan utredning. Vän av ordning som läser reservation 8 upptäcker
            kanske att mitt namn inte finns med på den. Det beror på ett tekniskt
            missöde -
          </note>
          <note>
            mitt namn ska stå där. Jag vill också speciellt anbefalla majoritetsskrivningen
            under mom. 6 och 7.
          </note>
          <note type="speaker">
            Anf. 105 MATS EINARSSON (v) replik:
          </note>
          <note>
            Fru talman! Ingvar Svensson försöker mobilisera folket och majoritetsprincipen
            till monarkins försvar.
          </note>
          <note>
            Jag är en varm anhängare av majoritetsprincipen. Vill en majoritet
            behålla den institution som till sitt väsen är motsatsen till
            majoritetsprincipen, ska naturligtvis dess uppfattning gälla.
          </note>
          <note>
            Det är kanske lite opåkallat att insinuera att vi tycker någonting
            annat, men därav följer ju inte att monarkin så att säga blir
            demokratisk eller för den delen att partierna kan springa ifrån
            sin plikt att företräda sina egna program.
          </note>
          <note>
            Jag noterar återigen att det tydligen inte finns några positiva
            sakargument för monarkin. Om Ingvar
          </note>
          <note>
            Svensson har några sådana, ser jag fram emot att få höra också
            dem.
          </note>
          <note type="speaker">
            Anf. 106 INGVAR SVENSSON (kd) replik:
          </note>
          <note>
            Fru talman! Det finns kanske inte så väldigt många principiella
            argument. Däremot kan det finnas pragmatiska sådana. Vad gäller
            svenska flaggan kan
          </note>
          <note>
            Mats Einarsson, som nyss förklarade sig vara ateist, notera att
            det finns ett kors på den. Vill han ha bort flaggan också?
          </note>
          <note>
            Det finns en tradition, och i och med att monarkin i dag inte
            har något faktiskt politiskt inflytande -
          </note>
          <note>
            även om den kanske har ett visst opinionsbildningsinflytande
            - kan den fungera väl så bra som ett presidentskap.
          </note>
          <note type="speaker">
            Anf. 107 MATS EINARSSON (v) replik:
          </note>
          <note>
            Fru talman! Jag tackar Ingvar Svensson för tipset om flaggan.
            Jag ska fundera på det.
          </note>
          <note>
            Jag tycker nog att frågan om statschefen har en lite annan dignitet
            än det som gäller flaggan.
          </note>
          <note>
            Det är inte så att man kan, bör eller nödvändigtvis måste göra
            sig av med alla gamla traditioner bara därför att de har ett ursprung
            i ett fördemokratiskt samhälle, naturligtvis inte, men frågan
            om statschefen har en central betydelse för vår syn på politik,
            stat och demokrati.
          </note>
          <note type="speaker">
            Anf. 108 GÖRAN MAGNUSSON (s) replik:
          </note>
          <note>
            Fru talman! Jag skulle vilja fråga Ingvar Svensson hur det nu
            är: Är den här utredningen om skilda valdagar meningslös? Kd:s
            representant kommer att hävda att det ska vara skilda valdagar
            oavsett utgången. Det är den ena frågan.
          </note>
          <note>
            Den andra frågan är: Står Ingvar Svensson bakom
          </note>
          <note>
            Folkstyrelsekommitténs yttrande om att ett högt valdeltagande
            har ett egenvärde, och hur kopplas det då till riskerna för ett
            mycket lägre valdeltagande i kommunalvalen och därmed också urgröpt
            legitimitet för dem som blir valda?
          </note>
          <note>
            Konsensus är ju ett intressant resonemang här. Nu är det värt
            att notera att den konsensusuppgörelse som gjordes om fyraåriga
            mandatperioder och bibehållen gemensam valdag nu används av en
            del av deltagarna i uppgörelsen som ett argument för att köra
            över en stor minoritet. Man säger nämligen att de fyraåriga mandatperioderna,
            som ingick i konsensusuppgörelsen, leder till att vi måste ha
            skilda valdagar och val oftare än vart fjärde år. Jag tycker att
            det är lite grann att missbruka själva konsensusresonemanget i
            de här frågorna.
          </note>
          <note>
            Fru talman! Jag ska återkomma till frågan om spärren på 4 % och
            starka regeringar.
          </note>
          <note type="speaker">
            Anf. 109 INGVAR SVENSSON (kd) replik:
          </note>
          <note>
            Fru talman! Överenskommelsen från 1993 avsåg en bestämd tidsperiod,
            dvs. fram till 1998. Under den tiden var man bunden av den här
            överenskommelsen.
          </note>
          <note>
            I och med att den nu har så att säga förlorat i verkning kan
            man öppna debatten igen t.ex. om synen på skilda valdagar. Det
            är väl inget konstigt med det.
          </note>
          <note>
            Vår syn på att det behövs en utredning är att man tar fram ett
            underlag för att belysa olika aspekter. Hur en ledamot från Kristdemokraterna
            i slutändan kommer att ställa sig inför detta underlag kan ju
            inte jag här och nu fastställa, för då vore ju en sådan här utredning
            meningslös.
          </note>
          <note>
            Får jag sedan säga när det gäller valdagar och valdeltagande
            att jag givetvis förstår oron. Det var väl ingen tillfällighet
            att man införde gemensam valdag eftersom man ville ha ett strömlinjeformat
            samhälle där riks- och regeringspolitiken skulle slå igenom i
            kommuner och landsting också. Det finns ingenting som säger att
            man, om man skulle kunna frigöra sig från riksvalrörelsen, inte
            skulle kunna få ett vitalt valdeltagande i de kommunala och landstingskommunala
            valen om man lyckas fokusera på de frågorna.
          </note>
          <note>
            Det är många av frågorna som ligger nära medborgarna, och man
            kan ju se att man på sina håll lyckas mobilisera oerhört för lokala
            partier i olika enskilda frågor. Det är alltså inte alls konstigt.
          </note>
          <note>
            Det finns heller inga belägg för att en sådan här splittring
            skulle minska valdeltagandet. Det är en hypotes från socialdemokraternas
            sida.
          </note>
          <note type="speaker">
            Anf. 110 GÖRAN MAGNUSSON (s) replik:
          </note>
          <note>
            Fru talman! Jag vill kommentera det sistnämnda.
          </note>
          <note>
            Ingvar Svensson säger att detta är en hypotes. Den hypotesen
            styrks ju i så fall av all internationell erfarenhet, senast i
            Norge.
          </note>
          <note>
            Sedan skulle jag vilja säga att den här debatten delvis bygger
            på en myt också, nämligen att det inte skulle pågå någon kommunal
            debatt om lokala kommunala frågor. Lever inte majoritetsledamöterna
            ute i kommuner och kan följa den debatt som faktiskt pågår? Det
            är ju inte så att varenda en jag träffar i gathörnet vill fråga
            om utrikespolitiken eller om rikspolitiken. Det finns ju faktiskt
            en pågående debatt ute i kommunerna, och jag tycker inte att det
            finns någon anledning att negligera detta.
          </note>
          <note>
            När det gäller småpartispärren och starka regeringar var det
            ju Erlanders principiella uppfattning att det skulle vara regeringsdugliga,
            starka regeringar.
          </note>
          <note>
            Det återspeglas bl.a. i det engelska parlamentariska systemet,
            där man faktiskt ser till att man får en stark regering, men en
            regering som naturligtvis också kan avsättas.
          </note>
          <note>
            Ingvar Svensson säger att det kanske inte är så viktigt med starka
            regeringar, och jag kan förstå det utifrån den historiska tradition
            som kd och Ingvar
          </note>
          <note>
            Svensson har, men det är möjligt att man ska instämma i detta
            att man inte ska ha majoritetsregeringar. I
          </note>
          <note>
            varje fall har budgetunderskotten i Sverige vuxit lavinartat
            kraftigt under de år då vi faktiskt har haft majoritetsregeringar.
            Jag medger att det inte riktigt är ett författningspolitiskt argument,
            men det kan vara värt att notera.
          </note>
          <note>
            Det finns ju ekonomer och statsvetare som faktiskt anser att
            de svåra ekonomiska förhållandena i
          </note>
          <note>
            Sverige har berott på att vi har haft för svag regeringsmakt
            allteftersom. Då finns det kanske anledning att på allvar i konsensusandan
            från socialdemokraterna överväga huruvida man kanske ska ta bort
            utjämningsmandaten, dra ned antalet ledamöter i riksdagen och
            möjligen också sänka spärren något för att minska på den kraftiga
            representation som ett parti får när det väl tar sig över 4-procentsspärren
            och minska proportionaliteten. Det är ju precis vad Olle Petersson
            och andra säger också i sin demokratirapport. Man kan kraftigt
            överväga att minska proportionaliteten i det svenska valsystemet.
          </note>
          <note type="speaker">
            Anf. 111 INGVAR SVENSSON (kd) replik:
          </note>
          <note>
            Fru talman! Göran Magnusson resonerar som om
          </note>
          <note>
            Socialdemokraterna alltid skulle vara det största partiet i Sverige,
            och jag förstår att det finns en tradition där som sitter i ryggmärgen.
            Men det behöver inte vara så för all framtid, och då kanske han
            kommer in på ett annat tänkande i de här sammanhangen.
          </note>
          <note>
            Jag hoppas att han inte missuppfattade mig: Jag tycker att det
            är viktigt med stabila regeringsmajoriteter, men jag konstaterade
            att spärren inte hade givit det utom i några få undantagsfall
            under den tid som spärren har funnits till.
          </note>
          <note>
            Göran Magnusson undrar om vi inte märker att det finns en kommunal
            debatt. Jo, det gör vi verkligen, men Göran Magnusson måste ju
            vara både blind och döv om han inte inser att den lokala debatten
            kommer i skymundan, även om den existerar ganska vitalt här och
            var, för riksvalrörelsen. Helt definitivt är det så när det gäller
            landstingspolitiken. Man ser att i kommunerna kan man lyckas förändra
            valresultaten, men landstingspolitiken följer väldigt nära riksdagsvalsutslagen.
          </note>
          <note type="speaker">
            Anf. 112 ÅSA TORSTENSSON (c):
          </note>
          <note>
            Fru talman! Äntligen har nu riksdagen betänkandet om styrelseskick
            och demokrati i kammaren för slutligt ställningstagande. Jag säger
            äntligen, eftersom detta betänkande är av sådan art att konstitutionsutskottet
            och därmed partierna har valt att skjuta fram det slutliga ställningstagandet
            just i avvaktan på socialdemokraternas eget ställningstagande.
          </note>
          <note>
            Centerpartiet anser att det var viktigt att partierna valde att
            invänta statsminister Persson och demokratiminister Lejons överläggning
            i juni med partiledarna. Tyvärr valde socialdemokraterna att inte
            lyssna eller ens ta hänsyn till majoriteten av partiernas ståndpunkt
            vad gäller utredning om skilda valdagar och förflyttning av valdagen.
            Dessutom ska påpekas att under ett skede i konstitutionsutskottets
            hantering av skilda valdagar fanns det en majoritet bestående
            av sex partier. Vänsterpartiets ståndpunkt har med spänning följts
            i konstitutionsutskottet, och som alla kommer ihåg så slog Vänsterpartiet
            på stora trumman strax efter riksdagsvalet för sin nya ståndpunkt
            om skilda valdagar och behovet av att tydliggöra kommunvalet och
            de lokala frågorna. Vem vet: Den ståndpunkten kanske dyker upp
            igen!
          </note>
          <note>
            Detta ställer också frågan om socialdemokraternas totala ovilja
            att aktivt ställa sig bakom en utredning och översyn av valens
            förläggning på sin spets. Ska ett enda parti, om än stort, kunna
            blockera en förändring som det trots allt finns en tydlig majoritet
            för?
          </note>
          <note>
            Centerpartiet anser att det var olyckligt att sammanföra de allmänna
            valen till en gemensam valdag.
          </note>
          <note>
            Centerpartiet har i ett stort antal motioner krävt en återgång
            till skilda valdagar för riksdags- och kommunalval.
          </note>
          <note>
            Den gemensamma valdagen medför att valen till de kommunala församlingarna
            inte får den uppmärksamhet i valrörelsen som de borde ha, inte
            minst med hänsyn till de viktiga samhällsuppgifter som numera
            är de lokala och regionala församlingarnas ansvar.
          </note>
          <note>
            Genom utvecklingen under de senaste åren har skälen för skilda
            valdagar ytterligare förstärkts. Ett sådant skäl är de förändringar
            som i vissa delar av landet redan skett och som i andra delar
            är på gång vad gäller den regionala och kommunala självstyrelsen.
            Dessa förändringar innebär att ytterligare för medborgarna viktiga
            uppgifter tillkommer. Det är således mycket viktigt att medborgarna
            får bättre möjligheter till insyn och ansvarsutkrävande vad gäller
            den lokala och regionala beslutsnivån. Skilda valdagar skulle
            kunna ge bättre förutsättningar för detta.
          </note>
          <note>
            Ett annat tillkommande skäl är att mandatperioden har förlängts
            till fyra år. Det torde i dag inte finnas någon annan demokrati
            i vilken det förflyter så lång tid mellan allmänna val som i Sverige.
          </note>
          <note>
            Ett tredje tillkommande skäl är att möjligheten till personval
            numera finns. Detta ger i sig väljarna nya möjligheter att påverka
            valen, men det ställer också nya krav på såväl kandidater som
            väljare. För kandidaterna är det svårt att få genomslag såsom
            tänkt var under valkampanjen och under mandatperioden. För väljarna
            är det, med det stora antal kandidater som förekommer, svårt att
            på relevanta grunder träffa sina avgöranden vad gäller värderingen
            av kandidaterna. I
          </note>
          <note>
            medierna blir det trångt, vad gäller såväl reportage som debattinlägg.
            Uppmärksamheten koncentreras i mycket hög grad på partiledarna
            och kandidaterna till riksdagen. De regionala och lokala valen
            kommer ofta i andra hand.
          </note>
          <note>
            Centerpartiet anser att förändringen till skilda valdagar aldrig
            kan eller ska hanteras som en isolerad demokratifråga utan måste
            finnas som ett av ett helt batteri av demokratiska redskap som
            ska förändras och utvecklas. Därför kommer också Centerpartiet
            att återkomma med ett antal reformer för att stärka och vitalisera
            demokratin. Framför allt är det viktigt att skapa en mångfald
            av olika redskap i syfte att just nå medborgarna på olika sätt
            och ge medborgarna olika redskap för att engagera sig.
          </note>
          <note>
            Skilda valdagar är ett exempel på en reform i syfte att ge valrörelsen
            och dess politiker var för sig stimulans att tydliggöra både den
            politiska viljan och det politiska ansvaret på ett bättre sätt
            än i det nuvarande sammanhållna valdagssystemet. Det är för
          </note>
          <note>
            Centerpartiets del viktigt att medborgarna får klarare och bättre
            relationer till den politik och de politiker som återfinns på
            de olika nivåerna, som ett av flera redskap.
          </note>
          <note>
            Bakom frågan om skilda valdagar döljer sig också en större fråga,
            nämligen synen på kommunerna. Det har vi också hört i debatten
            här. Har man uppfattningen att kommunerna är en integrerad del
            i statsförvaltningen - riksdagens och regeringens förlängda arm,
            om man så vill - är det också naturligt att eftersträva en så
            stor likhet i valutfallet som möjligt. Genom likartade majoriteter
            i alla valda församlingar blir det lättare att bedriva en likadan
            politik i hela landet, i alla 289 kommuner.
          </note>
          <note>
            En annan uppfattning - som jag och Centerpartiet står för - är
            att det kommunala självstyret måste bli starkare, att vi måste
            tillåta kommuner att vara olika.
          </note>
          <note>
            Ett starkt kommunalt självstyre innebär att vi också förbinder
            oss att respektera de beslut i kommunerna som vi kanske inte alltid
            uppskattar. Med en sådan grundsyn blir inte frågan om skilda valdagar
            särskilt komplicerad.
          </note>
          <note>
            Då återkommer naturligtvis socialdemokraterna till att valdeltagandet
            i Norge är så lågt och att det beror på de skilda valdagarna,
            att människor inte orkar eller vill engagera sig. Men en gemensam
            valdag höjer valdeltagandet, och därmed är demokratin tryggad,
            tycks man resonera. Så enkelt är det inte. Det bekräftas av att
            vår demokratiminister börjar diskutera i termer av röstplikt.
            Genom att ensidigt fokusera på valdeltagandet som mätare på demokrati
            blir det ett egenvärde att prata om att öka valdeltagandet, medan
            det inflytande som kan utövas i val och annars blir av underordnad
            betydelse. Det är sant att ett lågt valdeltagande i ett lokalval
            är en mycket allvarlig alarmklocka, men då ska det också hanteras
            lokalt genom att man ställer krav på delaktighet och engagemang,
            inte genom att man döljer detta resultat bakom andra val.
          </note>
          <note>
            Jag upprepar att Centerpartiet anser att det krävs en mångfald
            av demokratiska åtgärder där skilda valdagar är ett redskap, men
            det krävs flera för att just nå den breda gruppens delaktighet
            i samhällsutvecklingen. Alla redskap passar inte alla. Det kan
            vara andra alternativ, som folkomröstningar, medborgarinitiativ
            osv. - redskap som i många fall kan vara mer konkreta och direkta.
            Men dessa står inte i motsats till skilda valdagar. Tvärtom betyder
            skilda valdagar större utrymme för lokala frågor, som också ökar
            förutsättningarna för att stärka den lokala demokratin med andra
            metoder.
          </note>
          <note>
            Vad gäller att flytta valdagen anser Centerpartiet att den genomförda
            omläggningen av budgetåret och en del därmed sammanhängande reformer
            av olika skäl var viktiga. Det statliga budgetåret kom genom övergången
            till kalenderårsbudget att stämma överens med det kommunala budgetåret
            och med budgetåret i flera andra av EU:s medlemsländer. Ett antal
            betydelsefulla motiv för omläggningen var att riksdagens arbete
            skulle kunna få en mer rationell och effektiv uppläggning genom
            omläggningen. Budgeten ska kunna klaras av under hösten.
          </note>
          <note>
            En bestående svaghet är dock att omläggningen av budgetåret inte
            följdes upp med en förflyttning av valdagen till våren, som var
            planerat och som Centerpartiet tidigare föreslagit. Detta medför
            en del påtagliga problem vad gäller budgetberedningen. Regeringen
            har efter ett val kort tid på sig att fullfölja budgetarbetet
            inför riksmötets början. Särskilt besvärligt kommer detta att
            bli om valet i september leder till regimskifte. En ny regering
            får stora svårigheter att sätta sin prägel på budgetförslag som
            ska lämnas när riksdagen samlas. Den ordning som nu gäller medför
            också helt allmänt att riksdagens budgetbehandling kommer att
            ske under stark tidspress.
          </note>
          <note>
            Vad gäller prövning av regeringsfrågan anser vi, med anledning
            av förra höstens debatt, att upprörande diskussioner inte ska
            behöva återkomma om huruvida regeringen ska anses ha rätt att
            sitta kvar eller ej.
          </note>
          <note>
            Därför föreslår Centerpartiet att den sittande regeringen, oavsett
            valutgången, ska vara skyldig att avgå efter ett allmänt val.
            En särskild motivering för detta förslag utöver det jag redan
            sagt är att det också uttrycker respekt för medborgarna i val.
            Vad de kan begära är att regeringsfrågan ordentligt övervägs efter
            det att de lagt sina röster i ett allmänt val.
          </note>
          <note>
            Fru talman! Det är med stor tillfredsställelse som
          </note>
          <note>
            Centerpartiet nu konstaterar att det finns en majoritet i riksdagen
            för att utreda skilda valdagar och en förflyttning av valdagen.
          </note>
          <note>
            I övrigt yrkar Centerpartiet bifall till reservation
          </note>
          <note>
            11 vad avser prövning av regeringsfrågan. Vi ställer oss också
            bakom reservation 5 vad avser rösträttsålder men avstår här från
            att yrka bifall.
          </note>
          <note type="speaker">
            Anf. 113 MATS EINARSSON (v) replik:
          </note>
          <note>
            Fru talman! Jag ska inte gå i polemik mot Åsa
          </note>
          <note>
            Torstensson, trots att det inte saknas anledning. Men
          </note>
          <note>
            Åsa Torstensson gav en bild av Vänsterpartiets vacklan i fråga
            om valdagen, och jag ska därför som sakupplysning meddela följande.
          </note>
          <note>
            I april i år fattade vår partistyrelse ett beslut med innebörden
            att vi stöder varianten med skilda valdagar. Dock uppmärksammades
            att kongressen 1996
          </note>
          <note>
            hade avvisat samma ståndpunkt.
          </note>
          <note>
            Vi befinner oss i den olyckliga omständigheten att det finns
            två beslut i Vänsterpartiet - ett för och ett emot skilda valdagar.
          </note>
          <note>
            Jag är den förste att beklaga denna oklara situation när det
            gäller partiets ställningstagande. Samtidigt vill jag understryka
            att vår riksdagsgrupp står enhälligt bakom det agerande som vi
            har haft i konstitutionsutskottet eller i riksdagen. Den andra
            saken kommer vi också att klara ut i sinom tid.
          </note>
          <note type="speaker">
            Anf. 114 ÅSA TORSTENSSON (c) replik:
          </note>
          <note>
            Fru talman! Det är intressant att Mats Einarsson bekräftar den
            positionsförflyttningen. Som jag angav i mitt anförande är det
            trots allt en signal om att socialdemokraterna på något sätt kan
            anse sig ha rätt att ensamma blockera en utredning av förslaget
            om skilda valdagar, som de övriga partierna i riksdagens kammare
            faktiskt står bakom.
          </note>
          <note type="speaker">
            Anf. 115 MATS EINARSSON (v) replik:
          </note>
          <note>
            Fru talman! Då vill jag passa på att säga ytterligare en sak.
            Vi anser i och för sig inte att något parti -
          </note>
          <note>
            inte ens Socialdemokraterna - har någon ovillkorlig rätt att
            blockera grundlagsförändringar eller utredningar. Däremot - det
            har vi slagit fast även i skriftliga dokument - anser vi att det
            är av stor vikt att man eftersträvar största möjliga enighet och
            bredd när det handlar om grundlagsfrågor. Den linjen kommer vi
            att hålla fast vid även när det gäller detta.
          </note>
          <note type="speaker">
            Anf. 116 ÅSA TORSTENSSON (c) replik:
          </note>
          <note>
            Fru talman! Då vill jag upprepa det som jag sade i mitt anförande.
            Jag beklagar att den bredden inte finns i detta sammanhang och
            att det stora socialdemokratiska partiet inte inkluderas. Det
            är därför jag också betonar vikten av att vi avvaktade Socialdemokraternas
            inre arbete i denna fråga. Tyvärr föll det ut så, att man ställde
            sig på motståndarsidan vad det gäller utredning av förslaget om
            skilda valdagar.
          </note>
          <note type="speaker">
            Anf. 117 GÖRAN MAGNUSSON (s) replik:
          </note>
          <note>
            Fru talman! Får jag börja med att konstatera att jag egentligen
            inte riktigt vet vad Åsa Torstensson gör för bedömning av det
            demokratiska tillståndet i
          </note>
          <note>
            England. De har i alla fall möjligheten att ha en ett år längre
            valperiod än vad vi har i Sverige, alltså fem år.
          </note>
          <note>
            Har Åsa Torstensson och Centerpartiet bestämt sig? Det är förslaget
            om skilda valdagar som ska genomföras. Utredningen är mer ett
            sätt att samla ihop en majoritet i riksdagen. Sedan ska frågan
            expedieras så att det blir skilda valdagar.
          </note>
          <note>
            Åsa Torstensson säger också att skilda valdagar skulle leda till
            att det blir engagemang och intresse för de kommunala frågorna.
            Åsa Torstensson fick direkt kommunalpolitisk erfarenhet för inte
            alls länge sedan. Jag fick det lite längre tillbaka i tiden. Vad
            är det som hindrar att man nu skapar engagemang och intresse för
            de kommunala frågorna i kommunerna i
          </note>
          <note>
            Sverige? Jag ser inte att det finns några hinder för att göra
            detta.
          </note>
          <note>
            Om jag förstår Åsa Torstensson rätt menar hon att det egentligen
            är kommunerna som är utgångspunkten för nationen Sverige. Hon
            uttrycker det på det sättet att staten nu har anpassat sitt budgetår
            till det kommunala budgetåret. Det är kommunerna som ska styra
            och ställa.
          </note>
          <note>
            Men som jag och Socialdemokraterna ser det är nationen Sverige
            en enhet, och kommunerna kommer alltid att vara beroende av vilka
            beslut som fattas i riksdagen. Det gäller både kommunernas ställning
            och kommunernas möjligheter att arbeta med olika frågor. Det är
            dessutom inskrivet i regeringsformen att människor som bor i Sverige
            ska behandlas lika över hela Sverige. Det är inte bara för skojs
            skull. Det är faktiskt ett imperativ som vi har anledning att
            leva upp till. Därför är mycket av den kommunala verksamheten
            - de stora kommunala uppgifterna vård, skola och omsorg - lagbundna
            i allt väsentlig beträffande både kvantitet och kvalitet. Det
            finns möjligheter att ordna det på lite olika sätt, men i huvudsak
            är det faktiskt bestämt av riksdagen. Är det detta som
          </note>
          <note>
            Åsa Torstensson vill ändra på?
          </note>
          <note type="speaker">
            Anf. 118 ÅSA TORSTENSSON (c) replik:
          </note>
          <note>
            Fru talman! Vad det gäller Centerns ställningstagande vid en
            utredning om skilda valdagar får jag svara som Svensson svarade:
            Man kan inte här säga vad slutresultatet blir. Vad jag vill peka
            på är just
          </note>
          <note>
            Centerns förslag i motionen om skilda valdagar. Vi har en ödmjukhet
            vad det gäller förändringar i lagar.
          </note>
          <note>
            Syftet är att vi ska ha den samsyn som Göran Magnusson har efterlyst
            tidigare. Det är därför vi har lagt förslag om att det ska ske
            en utredning vad det gäller skilda valdagar.
          </note>
          <note>
            Vi i Centerpartiet har tagit ställning utifrån våra stämmobeslut
            och tidigare motioner. Det kan inte vara främmande för Göran Magnusson
            att vi har förespråkat skilda valdagar. Man engagerar sig och
            föreslår en utredning, och det har till syfte att bredda frågan.
            Man vill hitta en samsyn vad det gäller valförfarandet.
          </note>
          <note>
            Det finns andra aspekter som också har lyfts fram.
          </note>
          <note>
            Det skulle vara mycket intressant att lägga energi på en debatt
            där det framförs många idéer vad det gäller just valdagens förläggande.
          </note>
          <note type="speaker">
            Anf. 119 GÖRAN MAGNUSSON (s) replik:
          </note>
          <note>
            Fru talman! Ska jag av det Åsa Torstensson och andra förespråkare
            för majoriteten säger om skilda valdagar dra slutsatsen att det
            är en öppen fråga? Det är en intellektuell prövning som ska ske
            nu i utredningen. Det är de slutresultat som utredningen kommer
            fram till som ska vara gällande oberoende av partistämmobeslut,
            partistyrelsebeslut och annat. Det är en helt öppen fråga. Medierna,
            som speglar debatten som om det är frågan om att nu snabbt få
            skilda valdagar, är ute och cyklar. Det är en mycket mera öppen
            fråga från majoritetens sida.
          </note>
          <note>
            Om regeringsfrågan vill jag säga att jag tror att det vore bra
            om Åsa Torstensson och Centerpartiet något funderade igenom den
            utomordentligt finurliga uppläggning som finns i frågan om att
            bilda regering i
          </note>
          <note>
            Sverige eller, rättare sagt, utse och avsätta statsminister.
            Det gjordes ett försök för ungefär ett år sedan att avsätta statsministern.
            Det var ett utslag av de möjligheter som faktiskt finns i regeringsformen
            om regeringen inte har förtroende i riksdagen eller regerar utan
            att ha stöd av en folkmajoritet.
          </note>
          <note>
            Fundera ett ögonblick på en situation då en statsminister som
            känner att han hotas av ett nederlag i riksdagen utlyser ett nyval.
            Han klarar hem det nyvalet och får en majoritet. Det första den
            statsministern enligt Centerpartiet ska göra är att gå till talmannen
            och be att få avgå. Blir inte det ett väldigt konstigt intryck
            för den majoritet som har röstat fram en statsminister som lommar
            i väg till talmannen och ber att få slippa jobbet? Det är det
            Centerpartiet nu kräver. Det tycker jag att man skulle avstå ifrån,
            helt enkelt.
          </note>
          <note>
            Även om jag syndar lite när det gäller tiden - det finns en möjlighet
            att förlänga replikerna - vill jag, fru talman, något tala också
            om konsensus. Åsa
          </note>
          <note>
            Torstensson säger att socialdemokraterna borde ansluta sig till
            konsensusståndpunkten beträffande skilda valdagar. Tänk om det
            blir en majoritet för att man bör minska proportionalitetsinslaget
            i vallagen så att
          </note>
          <note>
            Åsa Torstenssons parti, som i varje fall just nu tillhör de mindre,
            tappar i inflytande i riksdagen. Är Åsa
          </note>
          <note>
            Torstensson då beredd att av principiella skäl och för att t.ex.
            värna en bra författning i konsensusanda säga att Centern är berett
            att ansluta sig till konsensusresonemanget, även om det leder
            till att två tredjedelar av
          </note>
          <note>
            Centerns riksdagsledamöter får åka hem? Det är egentligen där
            konsensusintresset prövas. Jag har ännu inte hört något litet
            parti säga att det är för många riksdagsledamöter eller för många
            utjämningsmandat.
          </note>
          <note type="speaker">
            Anf. 120 ÅSA TORSTENSSON (c) replik:
          </note>
          <note>
            Fru talman! Som Göran Magnusson mycket riktigt säger befinner
            sig Centerpartiet i ett läge som man är mycket ödmjuk inför och
            införstådd med.
          </note>
          <note>
            Svängningar i väljaropinionen kan ske snabbt och det kan bli
            annorlunda över tiden. Det kanske vore på sin plats att även socialdemokraterna
            tog sig en funderade på det. Jag svarade inte på andra delen av
            föregående fråga, så jag vill säga att det inte finns någon automatik,
            som Göran Magnusson hela tiden poängterar. Det gäller vikten av
            att kommunen är den som utför saker och är statens förlängda arm.
            Därmed accepterar man inte att det finns 289 kommuner i detta
            land som var och en för sig kan finna sina egna lösningar. Därmed
            ska de också ha rätt att tydligt profilera dessa politiska inriktningar
            i ett kommunalval.
          </note>
          <note>
            Till skillnad från Göran Magnusson har Centerpartiet tilltro
            till detta. Mycket ska komma underifrån.
          </note>
          <note>
            Det finns mycket i den demokratiska reformeringen som Centerpartiet
            återkommer till.
          </note>
          <note type="speaker">
            Anf. 121 HELENA BARGHOLTZ (fp):
          </note>
          <note>
            Fru talman! Visst är Sverige unikt, unikt sett ur ett europeiskt
            perspektiv. Sverige är nämligen det enda landet i Europa som har
            en gemensam valdag för valen på lokal, regional och statlig nivå.
            Om nu detta system är så överlägset bra ur demokratisk synpunkt
            som Socialdemokraterna nu framför genom Göran
          </note>
          <note>
            Magnusson kan man ju undra varför det inte finns något annat
            land i Europa som har följt den svenska modellen. Som bekant finns
            det faktiskt flera länder i
          </note>
          <note>
            Europa med socialdemokratisk ledning.
          </note>
          <note>
            Det är snart 30 år sedan den gemensamma valdagen infördes. Den
            här modellen kan knappast beskrivas som en framgång för demokratin.
            I den situation som vi sedan ett par år tillbaka befinner oss
            möter det politiska systemet väljarna bara vart fjärde år. Jag
            tror att det är svårt att hitta några andra demokratier som har
            ett så långt avstånd mellan valtillfällena som i vårt land.
          </note>
          <note>
            För oss i Folkpartiet liberalerna tillhör frågan om skilda valdagar
            våra mest prioriterade frågor. Vi är glada över att vi inte är
            ensamma om att känna ett starkt engagemang i den här frågan. Det
            är ju en mycket viktig demokratisk fråga. Tvärtom har en majoritet
            av riksdagens partier insett vikten av en reform som leder till
            att systemet med skilda valdagar återinförs.
          </note>
          <note>
            Separata valdagar för de kommunala valen innebär att de kommunala
            och landstingskommunala frågorna kommer att stå i centrum för
            debatten och uppmärksamheten under de dagarna. Det kommer att
            gälla den egna kommunen och det egna landstinget eller regionen,
            där nu sådana har bildats. Detta kommer att göra det möjligt att
            på ett helt annat sätt än i dag få ut de kommunala frågorna till
            medborgarna.
          </note>
          <note>
            Och medborgarna kommer att få mycket bättre möjligheter att ta
            ställning till dem jämfört med den ordning som vi har i dag, där
            de flesta av de kommunala frågorna drunknar i riksfrågorna.
          </note>
          <note>
            Skilda valdagar är tillsammans med personvalet det bästa sättet
            att vitalisera demokratin. Det är jag helt övertygad om. Valrörelser
            stimulerar den politiska debatten mellan dem som vill låta sig
            väljas och väljarna. Människor debatterar, kritiserar och frågar
            sina förtroendevalda i valrörelser långt mer än de gör mellan
            valen. Varför erbjuda medborgarna ett sådant tillfälle bara vart
            fjärde år?
          </note>
          <note>
            Vi som utgör konstitutionsutskottets majoritet i denna fråga
            begär alltså att regeringen ska tillsätta en utredning om detta.
            Vi begär också att valdagens förläggning ska utredas. Det handlar
            om vårval i stället för höstval. Vårval har ju redan testats i
            samband med EU-valet i juni. Jag tillhör dem som efter dessa erfarenheter
            vill förespråka en flyttning av dagarna för val till riksdagen
            och till kommuner och landsting till våren. Då kan vi få många
            spännande vårar med intressanta valrörelser.
          </note>
          <note>
            Fru talman! Jag vill också ta upp en annan fråga som behandlas
            i KU:s betänkande nr 2 som kan förefalla lite udda i sammanhanget.
            Det handlar om bekännelsekravet för statschefen, så som det är
            reglerat i successionsordningen. Jag delar den uppfattning som
            kommer till uttryck i en reservation som vi har gemensamt med
            Vänsterpartiet och Miljöpartiet.
          </note>
          <note>
            Den här frågan är inte ny för oss liberaler. Vi har alltid hävdat
            alla människors rätt till tros- och religionsfrihet. Den här trosfriheten
            måste också omfatta kungen, prinsar och prinsessor. Att villkora
            rätten till tronen med att man ska vara av den rena evangeliska
            läran och knuten till den augsburgska bekännelsen är för mig helt
            orimligt. Det är rent av orätt mot kungliga personer. Jag kan
            inte förstå varför vi ska sätta en trosmässig tvångströja på statschefen,
            prinsar och prinsessor. Sverige är numera ett mångkulturellt och
            mångreligiöst land. Det bör kunna avspeglas också i kungahuset.
            Vi i Sverige ska kunna ha en statschef med t.ex. en katolsk tro.
            Hon ska inte behöva abdikera och flytta till Rom, för att dra
            en parallell med ett känt exempel.
          </note>
          <note>
            Statschefens trosåskådning eller brist på sådan är hans eller
            hennes personliga rättighet, precis som för alla oss andra. Detta
            ska absolut inte regleras i lag.
          </note>
          <note>
            Lagrummet i successionsordningens § 4 kanske betraktas som ett
            kuriosum av somliga, men frågan är av så stor betydelse för en,
            visserligen liten, grupp individer att vi måste ta lagen på allvar.
            Om man gör det kan man inte annat än anse att lagparagrafen måste
            lyftas bort ur successionsordningen. Vår svenska grundlag ska
            inte få innehålla några kuriosaparagrafer.
          </note>
          <note>
            Slutligen, fru talman, vill jag säga ett par ord om
          </note>
          <note>
            Folkpartiets motion om att Lagrådet även ska kunna granska förslag
            till ändringar i grundlagen. Vi delar inte den uppfattning som
            finns hos KU:s majoritet om att grundlagarna är så politiskt känsliga
            att de är mindre lämpliga för lagrådsgranskning. Vi menar att
          </note>
          <note>
            Lagrådets tekniska synpunkter är väl så värdefulla i fråga om
            såväl grundlagen som övrig lagstiftning.
          </note>
          <note>
            Därför anser vi att de nuvarande reglerna ska ändras.
          </note>
          <note>
            Med detta, fru talman, vill jag särskilt yrka bifall till KU:s
            förslag när det gäller punkterna 6 och 7. Jag yrkar också bifall
            till reservationerna nr 1 och 16.
          </note>
          <note type="speaker">
            Anf. 122 GÖRAN MAGNUSSON (s) replik:
          </note>
          <note>
            Fru talman! Det är riktigt, som Helena Bargholtz säger, att Sverige
            är unikt med den gemensamma valdagen. Men man får inte se valdagen
            isolerat.
          </note>
          <note>
            Sverige är unikt på åtminstone två andra sätt i det här avseendet.
            Det är ett högt valdeltagande. Och det finns knappast något land
            i världen där kommunerna är så självständiga och har så stora
            uppgifter - antingen påtagna enligt kommunallagen eller ålagda
            enligt annan lagstiftning - som här. Det är klart att det förhållandet
            också är unikt. Det här måste ses i sitt sammanhang. Man kan inte
            rycka loss en unik företeelse utan att diskutera de andra.
          </note>
          <note>
            Med anledning av det unikt höga valdeltagandet vill jag fråga
            Helena Bargholtz om hon anser att ett högt valdeltagande har ett
            demokratiskt egenvärde.
          </note>
          <note>
            Frågan är närmast av retorisk karaktär, men om svaret på frågan
            är ja måste man fundera över varför man ska riskera att minska
            valdeltagandet genom att skilja valdagarna åt.
          </note>
          <note>
            Som jag uppfattar Helena Bargholtz har Folkpartiet bestämt sig.
            Utredningen är en parentes. Skilda valdagar ska genomföras. Då
            är det intressant att fråga om den historiska traditionella konsensus
            som i varje fall några bekänner sig till - Moderata samlingspartiet
            börjar ifrågasätta den. Hur ser Helena
          </note>
          <note>
            Bargholtz på den frågan?
          </note>
          <note>
            Vilka kommunala frågor ska lyftas fram och sättas i centrum.
            Bättre barnomsorg är ju beroende av mer statsbidrag eller högre
            skatt. Oftast handlar det om mer statsbidrag i den kommunala debatten.
            Det gäller likaså äldreomsorg och sjukvård. Då har man omedelbart
            ett kommunalt samband. Det går inte att isolera detta från omvärlden.
          </note>
          <note type="speaker">
            Anf. 123 HELENA BARGHOLTZ (fp) replik:
          </note>
          <note>
            Fru talman! Inledningsvis undrar jag om Göran
          </note>
          <note>
            Magnusson med sina socialdemokratiska partikamrater runtom i
            Europa har tagit upp och så att säga försökt sälja in den så fantastiska
            idén med en gemensam valdag som leder till ett mycket högt valdeltagande.
            Vad säger hans partikamrater i så fall och varför inför man inte
            omedelbart detta fantastiska system i andra länder?
          </note>
          <note>
            Självklart är ett högt valdeltagande av stor betydelse. Jag är
            övertygad om att personvalet är ett mycket bra sätt att vitalisera
            valdeltagandet. Detta tillsammans med att väljarna får möjlighet
            att sätta sig in i de olika kommunala frågorna kommer, förhoppningsvis,
            att leda till ett ännu bättre valdeltagande än som i dag är fallet.
          </note>
          <note>
            De kommunala frågor som Göran Magnusson berör - skolan, barnomsorgen,
            äldreomsorgen osv. -
          </note>
          <note>
            påverkas naturligtvis av vissa statliga bidrag etc. men trenden
            under de senaste åren har varit väldigt stark när det gäller att
            från regeringen och riksdagen lägga över alltmer av ansvar, inte
            minst ekonomiskt ansvar, direkt på kommunerna. Göran Magnussons
            beskrivning av hur det är i kommunerna instämmer jag i men det
            motiverar separata valdagar.
          </note>
          <note>
            När det gäller konsensusfrågan ska jag fatta mig kort. Den gemensamma
            valdagen var, såvitt jag förstår, ett utflöde av dåtidens konsensus
            när man skulle genomföra den nya författningen. Partiets landsmöte
            har gett mig mandat att verka för skilda valdagar. Det kommer
            vi i Folkpartiet att verka för. Vi vill ha en utredning, för det
            finns en hel del olika praktiska frågor som man måste titta på.
            Naturligtvis hoppas vi att Socialdemokraterna ska släppa sin ängslan
            och våga återinföra skilda valdagar.
          </note>
          <note type="speaker">
            Anf. 124 GÖRAN MAGNUSSON (s) replik:
          </note>
          <note>
            Fru talman! Det är inte fråga om att våga eller inte våga återinföra
            skilda valdagar, utan det är väl fråga om hur man ser på den totala
            samhällsorganisationen.
          </note>
          <note>
            Före enkammarreformen - som varmt omhuldades bl.a. av Bertil
            Ohlin som ju ansåg att tvåkammarsystemet konserverade den socialdemokratiska
            makten i Sverige och som alltså ville införa enkammarriksdag -
            var det ett kommunalt samband. Utslaget i landstingsvalen påverkade
            sammansättningen av första kammaren.
          </note>
          <note>
            Det kommunala sambandet har levt vidare genom den gemensamma
            valdagen. Om skilda valdagar ska genomföras så reser det nya frågor:
            Ska man återupprätta ett kommunalt valsamband? Ska man låta kommunerna
            utse en del av enkammarriksdagens ledamöter och förnya kammaren
            successivt?
          </note>
          <note>
            Såvitt jag förstår är det inte det som är intresset från Helena
            Bargholtz och majoritetens sida, utan det handlar om att få bort
            sambandet, också sakligt och ekonomiskt, mellan kommunerna och
            staten. Kommunerna ska leva ett eget liv.
          </note>
          <note>
            Med min kommunalpolitiska erfarenhet har jag bakom mig flera
            valrörelser där vi verkligen har diskuterat lokala kommunala frågor.
            Alla ni som har varit kommunalpolitiker känner till diskussionerna
            kring vägdragningar, fotbollsplaner och skolors byggande och nedläggande,
            som väl är lokala kommunala frågor. När jag var kommunalpolitiker
            kände jag aldrig att någon satt i Stockholm och hindrade mig att
            förankra och diskutera eller att skapa engagemang för de här frågorna
            bland människorna. Det är väl den vanliga erfarenheten.
          </note>
          <note>
            Jag tror faktiskt, fru talman, att det finns några andra, dolda,
            motiv bakom detta splittrande av det kommunala sambandet.
          </note>
          <note type="speaker">
            Anf. 125 HELENA BARGHOLTZ (fp) replik:
          </note>
          <note>
            Fru talman! Jag kan inte tänka mig att vi har några som helst
            dolda motiv. Vi har däremot demokratiska motiv för detta därför
            att vi är övertygade om att det här är bästa sättet att stimulera
            den politiska verksamheten. Det handlar alltså om att föra ut
            de politiska frågorna till folk och att ge folk möjligheter att
            gå till val vartannat år.
          </note>
          <note>
            Jag noterar att Göran Magnusson inte svarade på min fråga om
            han så att säga har försökt att sälja in modellen med gemensam
            valdag till sina socialdemokratiska kolleger i Europa. Om han
            har gjort det har han uppenbarligen inte lyckats.
          </note>
          <note type="speaker">
            Anf. 126 PER LAGER (mp):
          </note>
          <note>
            Fru talman! Betänkandet omfattar en rad frågor.
          </note>
          <note>
            Många av de frågorna har vi i Miljöpartiet åsikter om.
          </note>
          <note>
            Av tidsskäl ska jag försöka att inte beröra alla frågor.
          </note>
          <note>
            Jag tar betänkandet från början. Ett gemensamt intresse för oss
            måste väl vara att få bort otidsenliga inslag i svensk lagstiftning;
            detta för att lagstiftningen inte ska förlora i trovärdighet.
            Ett sådant inslag är, menar jag, trosbekännelsekravet. Det gäller
            alltså 4 §, successionsordningen som säger att konungen, liksom
            prinsar och prinsessor, alltid ska vara "av den rena evangeliska
            läran". Det är många som har talat om detta så jag ska kanske
            hoppa över en del av det som jag hade tänkt säga.
          </note>
          <note>
            När Svenska kyrkan nu skiljs från staten finns det inte längre
            någon direkt religiös koppling till statsmakten. Dessutom stämmer
            det inte alls överens med religionsfriheten. Enligt majoriteten
            finns det ingen anledning att föreslå riksdagen att besluta om
            en förändring. Detta tycker jag är lite märkligt, om man nu inte
            bara går på känslor och på vad man kan tänka sig är en besvärlig
            fråga att ta itu med.
          </note>
          <note>
            Jag yrkar bifall till reservation 1. Jag anser nämligen att det
            är viktigt att vi tar itu med frågan och framför allt att vi inte
            låser upp kungahuset på samma sätt som i dag med sådana här trosbekännelsekrav.
          </note>
          <note>
            När det gäller övergången till republik och statschefens ställning
            intar vi i vårt parti olika ståndpunkter och så tror jag att det
            är i de flesta partierna. Därför kan jag inte säga att vi i Miljöpartiet
            har en gemensam ståndpunkt som jag här kan föredra, utan jag uttalar
            här min personliga ståndpunkt. Den överensstämmer i det här fallet
            med Mats Einarssons och
          </note>
          <note>
            Vänsterns reservation som jag kommer att stödja. Det är alltså
            inte fråga om en partiståndpunkt.
          </note>
          <note>
            Jag anser att rösträtten för invandrare bör bygga på var man
            är folkbokförd, inte på medborgarskapet.
          </note>
          <note>
            Den rätt som gäller vid kommunala val ska också gälla vid riksdagsval.
            Medborgarskapskommittén har talat om att det är viktigt att acceptera
            dubbelt medborgarskap - nyttan med detta är större än besväret
            med det.
          </note>
          <note>
            Vi talar ofta om hur viktigt det är att öppna vårt samhälle för
            en snabb integration. Rätten att delta i det politiska livet och
            göra sin röst hörd i val är just en sådan åtgärd som bidrar till
            ökad integration och till innanförskap. Därför yrkar jag bifall
            till reservation 3.
          </note>
          <note>
            Miljöpartiet har i flera år motionerat om sänkt rösträttsålder.
            Vi tror att dagens ungdomar, fyllda
          </note>
          <note>
            16 år, är mogna att rösta fram de politiker som ska besluta i
            kommuner, landsting och riksdag. Vi tycker att det är betydelsefullt
            att ungdomar får möjlighet att tidigt känna sig delaktiga i samhällets
            viktiga beslut som ofta just syftar framåt och som därför i högsta
            grad gäller och bekommer de yngre.
          </note>
          <note>
            Genom att sänka rösträttsåldern kommer intresset, menar vi, att
            öka. Vi har då möjlighet att fördjupa demokratin och att göra
            de politiska alternativen mer angelägna.
          </note>
          <note>
            I betänkandet finns det två reservationer från
          </note>
          <note>
            Miljöpartiet. Den ena handlar om att sänka rösträttsåldern till
            16 år. Den andra, vilken vi yrkar bifall till om den första faller,
            handlar om att koppla rösträttsåldern till kalenderåret. Det vill
            vi göra därför att ungdomarna inte ska behöva fylla 21 år innan
            de får rätt att rösta.
          </note>
          <note>
            Bifall till reservation 4, och om den inte antas till reservation
            5.
          </note>
          <note>
            När det gäller vårval och skilda valdagar har vi en ståndpunkt
            antagen av vår kongress. Det är väl klart att det är den som jag
            framför. Men jag vill inte sticka under stol med att det förs
            diskussioner i partiet om de här frågorna. Det vore väl sjutton
            om man inte tyckte att de här viktiga frågorna var värda diskussioner
            ur alla aspekter, där man också tar hänsyn till allt det som Göran
            Magnusson har hävdat här. Därför är vi noga med att nu bifalla
            utredningskravet när det gäller både skilda valdagar och vårval.
          </note>
          <note>
            Jag tror att man måste se det ur en annan synvinkel än Göran
            Magnusson ger uttryck för, nämligen att det i grund och botten
            inte handlar om några dolda initiativ i bakgrunden, utan det handlar
            om behovet av att fördjupa och bredda demokratin. Det är alltså
            en demokratifråga av yttersta vikt.
          </note>
          <note>
            Om man i stället säger att den gemensamma valdagen betyder högre
            valdeltagande och tittar på Norge när det gäller skilda valdagar
            visar det dåligt valdeltagande. Men om vi ser det i stort märker
            vi att vi har en trend nedåt. Det tror jag att alla är överens
            om är ett stort demokratiskt problem. Trenden går nedåt.
          </note>
          <note>
            Folk intresserar sig mindre och mindre för politiken.
          </note>
          <note>
            Och det gäller på alla nivåer. För att komma till rätta med detta
            måste vi försöka leta oss fram till och ge människor verktyg så
            att de kan bli mer delaktiga i politiken. Skilda valdagar är just
            ett sådant verktyg, tror jag.
          </note>
          <note>
            Jag tror nämligen också att en fortsatt passivitet när det gäller
            valdeltagandet är förödande. Det jag menar med fortsatt passivitet
            är att man håller fast vid det som är, kanske med en aning rädsla
            för att det kan bli sämre om man förändrar det hela. Jag menar
            att man måste förändra och med en oerhörd aktivitet från oss politiker
            visa att det öppnar för de lokala och regionala frågorna. Det
            innebär att riksfrågorna, de nationella frågorna, inte får överskugga
            det som berör människor mest, nämligen de närmaste omgivningarna.
            Därför menar jag att skilda valdagar är en viktig demokratisk
            fråga. För att det ska lyckas, för visst kan det misslyckas om
            vi fortsätter att förhålla oss passiva, måste vi visa betydligt
            mer aktivitet. Det gäller oss politiker, det gäller öppenheten,
            det gäller möjligheten för vanliga medborgare att delta i politiken.
          </note>
          <note>
            När det gäller vårvalet tycker jag också att det är viktigt att
            poängtera att vi, i och med att budgetprocessen numera handlar
            om kalenderår, faktiskt måste justera valdagen. Framför allt måste
            vi göra det för att en regering, inte minst en ny regering, ska
            ha en möjlighet att skapa en budget som är grundad på väl genomtänkta
            idéer. Det blir annars, menar jag, stor risk för ett hafsverk,
            och det är ingen betjänt av. Därför är det mycket viktigt att
            vi ger den tiden till den regering som får det uppdraget.
          </note>
          <note>
            Bifall till utskottsmajoritetens förslag och avslag på reservationerna
            6 och 7.
          </note>
          <note>
            När det gäller småpartispärren har vi i vårt parti sedan länge
            haft en idé om att tröskeln inte är en bra idé ur demokratisk
            synpunkt. Vi tror hellre på pluralism och mångfald i våra demokratiska
            institutioner och organ och i riksdagen än på en tröskeleffekt
            som skapar utanförskap för de politiska idéer som inte når över
            4 %. Men man kan diskutera hur det ska gå till.
          </note>
          <note>
            Det kan vara en intrappningsskala. Det kan vara att man tar bort
            det helt. Det kan vara att man säger att
          </note>
          <note>
            4 % inte är bra men att 3 % är bättre. Det finns alltså en rad
            olika idéer för hur man ska förbättra möjligheterna för de små
            partierna att komma till tals.
          </note>
          <note>
            Jag yrkar inte särskilt bifall till den reservationen, men jag
            står givetvis bakom den.
          </note>
          <note>
            När det gäller beslutande folkomröstningar vid grundlagsändringar
            menar vi att det är ett sätt att stärka folkets makt över förändringar
            av grundlagen.
          </note>
          <note>
            Det är viktigt bl.a. för att man då inför ett större engagemang
            för medborgarna och att man inte låter grundlagsändringarna passera
            i den här församlingen utan att människor haft möjlighet att engagera
            sig djupare.
          </note>
          <note>
            Vi har också idéer om hur man kan ordna folkomröstningar nationellt,
            som man kan läsa i vår motion.
          </note>
          <note>
            Jag tar inte upp tid med detta här.
          </note>
          <note>
            När det gäller statsministerns avgång vid val anser vi, precis
            som Centerpartiet, att man ska börja om.
          </note>
          <note>
            Statsministern ska automatiskt avgå och systemet ska börja om
            vid ett val. Det tycker jag formellt är det bästa sättet att skapa
            förtroende för vårt system. Det är en bra idé. Centern vill utreda
            saken, men Miljöpartiet tycker inte att det behöver utredas utan
            det bör kunna komma ett förslag från regeringen direkt.
          </note>
          <note>
            När det gäller kommunallagen och reglerna för strategiskt viktiga
            beslut i kommunallagen har Miljöpartiet funderat ut en idé som
            vi tror kan fungera rätt bra. Det är ingen unik idé, den finns
            här i riksdagen när vi ändrar grundlagen. Vid strategiskt viktiga
            beslut som gäller verksamheter, skolor, sjukhus, utförsäljningar
            av kommunala bostadsbolag osv. tycker vi att det måste finnas
            en tröghet i systemet för att demokratin ska fungera fullt ut.
            Det ska inte vara så att det sker irreparabla utförsäljningar,
            dvs. att man i praktiken aldrig kan köpa tillbaka det man har
            sålt ut.
          </note>
          <note>
            Därför tycker vi att antingen två tredjedels majoritet eller
            två beslut med val emellan vore en bra idé för att skapa den här
            möjligheten. Vi är mycket starka förespråkare av kommunalt självstyre,
            men det måste finnas instrument i det kommunala självstyret som
            ger utrymme för en kontinuitet och inte för hastiga beslut som
            sedan är svåra att reparera.
          </note>
          <note>
            Fru talman! Jag yrkar bifall till reservation 15.
          </note>
          <note>
            I övrigt har jag ett särskilt yttrande som handlar om opinionsundersökningar.
            Men det behöver jag kanske inte dra här.
          </note>
          <note>
            Tack för ordet!
          </note>
          <note type="speaker">
            Anf. 127 HELENA BARGHOLTZ (fp) replik:
          </note>
          <note>
            Fru talman! Detta har ingenting med Per Lagers anförande att
            göra. Jag måste göra ett tillrättaläggande. Mina yrkanden ska
            handla om reservation nr 1
          </note>
          <note>
            och nr 13. Jag sade fel tidigare.
          </note>
          <note type="speaker">
            Anf. 128 GÖRAN MAGNUSSON (s) replik:
          </note>
          <note>
            Fru talman! Jag vill börja med att säga att det är glädjande
            att det finns en öppenhet i Miljöpartiet för att diskutera skilda
            valdagar och en genuin ambition att förbättra de demokratiska
            förutsättningarna. Jag tycker att det är trist att Per Lager dessvärre
            befinner sig i ett sällskap där jag inte tror att alla har riktigt
            den ideella ambition som Per Lager och Miljöpartiet här ger uttryck
            för när det gäller frågan om skilda valdagar. Jag noterar med
            glädje öppenheten.
          </note>
          <note>
            Per Lager säger att om det blir skilda valdagar kommer man att
            klara en fördjupning och breddning av demokratin och av det kommunala
            engagemanget.
          </note>
          <note>
            Min fråga är naturligtvis: Vad är det i dag i den praktiska kommunalpolitiken
            som hindrar breddning och fördjupning? Jag har med min långa kommunalpolitiska
            erfarenhet faktiskt svårt att se att det finns sådana breddningar.
          </note>
          <note>
            Per Lager berör frågan om en nedåttrend i valdeltagandet. Där
            måste dessvärre vi alla erkänna att den finns. Men det är inte
            ett argument för att slarvigt säga att skilda valdagar ska införas,
            trenden i valdeltagandet går ändå ned. Vår uppgift som politiker
            måste vara att vända denna trend och skapa ett högre valdeltagande.
          </note>
          <note>
            Nu inser Per Lager riskerna och säger att vi politiker ska ådagalägga
            en oerhörd aktivitet att motverka de dåliga effekterna av skilda
            valdagar. Fru talman!
          </note>
          <note>
            Det är bättre att vi ådagalägger denna utomordentligt oerhörda
            aktivitet redan inom det nuvarande systemet.
          </note>
          <note type="speaker">
            Anf. 129 PER LAGER (mp) replik:
          </note>
          <note>
            Fru talman! Det som i dag gör det svårt att engagera människor
            i de lokala och regionala valen, Göran Magnusson, är ofta överskuggande
            nationella problem och frågor som förs fram i våra medier, inte
            minst i etermedierna. De tar ofta udden av det lokala engagemanget
            på grund av att de tar så stort utrymme i människors vardag. Jag
            behöver väl inte tala om hur stort framför allt TV-tittandet är.
            Alla måste vi väl vara medvetna om att TV:n har en oerhörd genomslagskraft.
          </note>
          <note>
            I TV är det inte de lokala och regionala frågorna som dominerar
            i ett val. De syns knappast. De får på sin höjd en notis, förutom
            i de alldeles lokala tidningarna.
          </note>
          <note>
            Det är viktigt att om de lokala och regionala problemen ska lösas
            måste de lyftas fram. De ska inte behöva konkurrera med stora
            nationella frågor som kanske inte alls har någonting att göra
            med de lokala frågorna. Vi har sett hur det kan se ut i valrörelsen
            när partiledare får möjlighet att framträda på ett sätt som överskuggar
            allt annat.
          </note>
          <note>
            Vi kan vända trenden i dag också. Vi kan vända trenden genom
            att satsa allt vad vi orkar på att få folk intresserade av det
            vi gör. Men, det finns ett instrument att öppna upp ytterligare
            chanser att engagera människor. Det är, tror jag, skilda valdagar.
            Det är ett instrument. Visst, jag inser riskerna. Jag hoppas att
          </note>
          <note>
            Göran Magnusson också inser alla risker med ett lågt valdeltagande.
            Vår gemensamma uppgift är att stärka det. Jag tror att skilda
            valdagar är en sådan väg.
          </note>
          <note type="speaker">
            Anf. 130 GÖRAN MAGNUSSON (s) replik:
          </note>
          <note>
            Fru talman! Detta är en replik, men jag vill bara upprepa det
            som tydligt har framgått. Jag ser stora risker med skilda valdagar,
            både ur deltagandesynpunkt, engagemangssynpunkt och i förlängningen
            i legitimiteten hos de valda politikerna. Med en alltför smal
            bas finns det en risk att människor ifrågasätter legitimiteten
            i de beslut jag fattar och de åtgärder jag vidtar. Det är problemet.
          </note>
          <note>
            Har Per Lager hunnit titta i den demokratirapport som SNS har
            presenterat? De talar inte om en sänkning av småpartispärren utan
            snarare om en höjning.
          </note>
          <note>
            Det vore angeläget att diskutera en sänkning, en försämring,
            av proportionaliteten i det svenska valsystemet i syfte att nå
            starkare regeringar, dvs. att inte få så många splittrande partier
            i riksdagen. Avsikten med småpartispärren var att inte få in alltför
            många små partier. Ingvar Svensson sade tidigare att det inte
            har fungerat. Då är det inte bara fråga om att konstatera faktum,
            utan då får man återgå till ruta ett och fundera på vad som ska
            göras på den punkten.
          </note>
          <note>
            Det blir fråga om att diskutera ett valsystem som faktiskt ger
            bra utslag i den meningen att det kan bli regeringar som faktiskt
            kan regera. Det är utomordentligt viktigt sett ur principiell
            synpunkt.
          </note>
          <note>
            Om den lokala kommunala frågan bara speglas i den lokala tidningen
            är syftet uppnått. Det är där debatten ska ske. Det är ingen annanstans
            som den ska prägla debatten utom just i den egna kommunen.
          </note>
          <note>
            Fru talman! Sist vill jag säga något om folkomröstning, som Per
            Lager och Miljöpartiet är så intresserade av. Jag citerar fritt
            ur minnet från något jag läste häromdagen, nämligen att folkomröstningar
            riskerar att bli ett manipulativt instrument i händerna på en
            politisk elit. Det är värt att fundera över, kanske inte minst
            i ljuset av att Miljöpartiet brukar underkänna folkomröstningsresultat
            just med motiveringarna att resultatet inte var rättvist, inte
            en fair match, att partiet förlorade för att folk inte fick rösta
            som de ville osv. Det finns anledning att fundera över om folkomröstning
            verkligen är frälsningen ur alla svåra problem.
          </note>
          <note type="speaker">
            Anf. 131 PER LAGER (mp) replik:
          </note>
          <note>
            Fru talman! Jag vet inte hur jag ska svara egentligen. Jag uppfattade
            inte direkt några frågor.
          </note>
          <note>
            Jag börjar med folkomröstningar. Det är inte som
          </note>
          <note>
            Göran Magnusson säger, dvs. att vi inte skulle godkänna folkomröstningar.
            Självklart har vi gjort det hela tiden - konsekvent.
          </note>
          <note>
            Det är en fråga om när verkligheten är förändrad och ett folkomröstningsresultat
            gäller för en ny verklighet. Då är det frågan om man ska vara
            så stelbent och fast att man inte förstår att helt andra förutsättningar
            gäller som kräver en ny folkomröstning. Det måste väl också Göran
            Magnusson förstå. Talet om att vi inte skulle acceptera resultat
            är både fult och oriktigt.
          </note>
          <note>
            Sedan var det de lokala och nationella frågorna.
          </note>
          <note>
            Vi har inte minst i senaste valet sett att en viss partiledares
            karisma spred sig som ett sken över landet.
          </note>
          <note>
            Det gav framför allt resultat i kommuner som kanske inte hade
            tillräckligt många som kunde ställa upp för partiet. Det skapade
            problem. Detta visar hur en nationell begåvning - i det här fallet
            en partiledare -
          </note>
          <note>
            kan få folk att rösta på ett speciellt sätt utan att ha tänkt
            igenom vad det betyder lokalt.
          </note>
          <note>
            Sådana saker får vi räkna med. Det är så det fungerar. Jag vill
            försäkra de lokala och regionala frågorna sitt utrymme. Det är
            oerhört viktigt om demokratin ska utvecklas.
          </note>
          <note type="speaker">
            Anf. 132 KENNETH KVIST (v):
          </note>
          <note>
            Fru talman! Jag ska i det här inlägget - som möjligen kan ta
            lite längre tid eftersom min sena plats i debatten ger mig mer
            att kommentera - beröra några av de frågor som återfinns i KU:s
            betänkande nr 2
          </note>
          <note>
            som rör valet och valsystemet.
          </note>
          <note>
            Jag vill börja med frågan om skilda valdagar. Om man kommer med
            halvkvädna visor kan man ibland bli missförstådd. Per Lager kände
            till en partiledare som hade ryckt upp sitt partis siffror på
            ett orimligt sätt i de lokala valen. Var det möjligtvis Carl I.
            Hagen i de särskilda norska kommunalvalen som han tänkte på, eller
            vilken partiledare var det?
          </note>
          <note>
            Jag kan i mycket hålla med vad Göran Magnusson har sagt i sak
            om skilda valdagar. Det finns ett kommunalt samband. Man behöver
            inte ha vistats på så många fullmäktigedebatter för att ha hört
            företrädare för olika partier, och inte minst många från mitt
            eget parti, uttrycka sig som så, att politiken i kommunen skulle
            bli mycket bättre om deras politik på riksplanet hade fått genomslag.
            Då skulle det vara möjligt med den eller den insatsen på den lokala
            nivån.
          </note>
          <note>
            I och med att man uttalar detta, och det gör företrädare för
            många partier, finns det ett samband. Det är inte ett nödvändigt
            ont. Det är faktiskt så i samhället att lokal politik och rikspolitik
            hänger ihop. Ska vi ha kommunal skatteutjämning, ska vi ha statsbidrag
            till kommunala verksamheter, ska vi ha vissa gemensamma regler
            eller krav på kommunal service som gör att medborgarna har en
            viss gemensam standard var de än bor i landet finns detta samband.
          </note>
          <note>
            Jag förstår inte riktigt i vilken värld ni egentligen lever.
            Valrörelser i vår tid är till väldigt liten del appellmöten och
            direkta möten med människor. Sådana företeelser är nog så viktiga.
            Vi som jobbar på basplanet sliter mycket med det, men når i allmänhet
            ut relativt lite. Det är ofta de politiska kändisarna som samlar
            skaror på olika former av valmöten och annat.
          </note>
          <note>
            När valdebatten förekommer och når ut ordentligt är när den sker
            i riksmedier men också i de lokala medierna. I de lokala medierna
            ordnar lokal-TV och regional-TV regionala och lokala debatter.
            Lokala radiostationer och regionala radiostationer ordnar regionala
            och lokala debatter. I lokalpressen finns det ett utomordentligt
            utbud av referat från den lokala valrörelsen, för att inte tala
            om hur man mellan valrörelserna för ut de lokala frågorna i lokaltidningar,
            lokalradio, närgrupper, via olika former av aktionsgrupper, via
            de politiska partierna och andra organisationer. Alla får de ut
            de lokala frågorna till allmänhetens kännedom. Det är inte så
            att vi lider en brist på lokala frågor och kännedom om lokala
            frågeställningar i svensk politik. Det är tvärtom så att dessa
            medier utmärkt speglar de lokala valfrågorna också i dessa valrörelser.
          </note>
          <note>
            Det är ingen som ska inbilla mig att man kommer att ordna 289
            valdebatter i riks-TV för att vi ska nå ut brett med kommunalpolitiken.
            Det kommer att ordnas en allmän debatt i den valrörelsen. Vem
            ska då företräda partierna? Blir det den ledande moderaten från
          </note>
          <note>
            Stockholm slår jag vad om att den ledande moderaten från Göteborg
            blir förbaskad. Så skulle i varje fall fungera inom Vänsterpartiet.
            Alltså blir det någon centralt placerad oomstridd person, nämligen
            någon i partiets absoluta ledning, som i den generella debatten
            får företräda partiet, och då blir det rikspolitisk debatt.
          </note>
          <note>
            Debatten måste också föras om vissa principer när den förs på
            den nivån. Eller är det meningen att vi ska ha lokala valrörelser
            med gemensamma valdagar där det är förbjudet att valrörelsen återspeglas
            i de centrala etermedierna eller i de riksspridda tidningarna
            och att vi bara ska ha lokala medier? Det är en omöjlighet att
            ha ett sådant förbud.
          </note>
          <note>
            Naturligtvis kommer partiernas ledningar att engagera sig. De
            kommer att ställa upp kommunala och lokala principprogram som
            de sedan har lokala varianter av, och det kommer man att strida
            om. Det kommer att mätas som att partierna har en politik som
            hänger ihop över landet med lokala variationer i att inställningen
            till en del konkreta frågor ser lite olika ut i olika delar av
            landet.
          </note>
          <note>
            Man säger att man ska fördjupa och bredda demokratin med en reform
            som ger skilda valdagar. Det gäller om det fördjupar och breddar
            demokratin om vi fragmentiserar den politiska debatten ytterligare
            och ger människorna en minskad förmåga till överskådlighet och
            sammanhang i det politiska skeendet. Om det breddar och fördjupar
            demokratin med en reform som all erfarenhet visar ger ett lägre
            valdeltagandet och därmed minskar legitimiteten är det klart att
            vi ska bredda och fördjupa demokratin genom att ha skilda valdagar.
            Jag tror för min del att det vore utomordentligt olyckligt.
          </note>
          <note>
            Förvisso rör vi mest vid den jord vi trampar, eller mest den
            närmaste omgivningen, som Per Lager uttryckte saken. Men faktum
            är att utan sammanhang i vår politiska övertygelse och utan ett
            samband avhänder vi oss också förståelsen för hur samhället fungerar.
            Utan denna förståelse växer också sannolikt likgiltigheten för
            de politiska frågorna, och därmed får vi ett minskat valdeltagande.
            All erfarenhet från de länder som har dessa system visar att just
            de kommunala valen är en sorts sänke för valdeltagandet. Därför
            har vi i Vänsterpartiet inte kunnat biträda majoriteten, och vi
            grundar oss på det kongressbeslut som alltfort gäller i vårt parti.
          </note>
          <note>
            Fru talman! Valdagens flyttning till våren är en annan fråga.
            Där har Vänsterpartiet motionerat - det var faktiskt jag personligen
            som skrev motionen - om en sådan förflyttning. Den frågan diskuteras
            i riksdagens utredning av riksdagens partier. Jag kan inte se
            någon vits i att samma partier ska vara företrädda i en utredning
            till för att diskutera den frågan annat än att den utredningen
            kallas statens offentliga utredning när den kommer med sitt dokument.
          </note>
          <note>
            Dessutom tror jag att erfarenheten visar att det gick att genomföra
            en budgetprocess efter ett val. Det var en erfarenhet. En annan
            erfarenhet är från EU-
          </note>
          <note>
            valrörelsen. Visserligen kanske jag kan säga att EU
          </note>
          <note>
            fick den uppmärksamhet den förtjänar, men jag ska inte säga det.
          </note>
          <note>
            En aspekt därutöver på det låga valdeltagandet, vilket ju är
            negativt, är den årstid när valet ägde rum här i Sverige. Den
            långa vintern gör att människor kanske vill ha något annat än
            valaktivitet när våren och värmen väl kommer. Mot bakgrund av
            de erfarenheterna kan vi i Vänsterpartiet frångå att yrka bifall
            till vår motion, i synnerhet som frågan är under diskussion och
            ses över av riksdagens partier.
          </note>
          <note>
            Vi har i betänkandet aktualiserat förslaget om rösträtt för invandrare
            i riksdagsval. Numera ska ju
          </note>
          <note>
            Sverige öppna för dubbelt medborgarskap. Frågan är utredd. Dubbel
            rösträtt är inget stort problem över huvud taget, har partierna
            kommit fram till.
          </note>
          <note>
            Men om detta inte är något stort problem, så är utanförskapet
            i det svenska samhället bland människor som inte är medborgare
            men som ändå har bott här länge ett stort problem. Det politiska
            utanförskapet, liksom det sociala och det kulturella är en realitet.
            Det kan naturligtvis angripas med en räcka olika åtgärder. Ett
            välkomnande och ett deltagande i de politiska valen till riksdagen
            är en sådan. Därför tror vi i Vänsterpartiet att rösträtt för
            invandrare i riksdagsval är en viktig reform. Mats Einarsson har
            redan yrkat bifall till reservation nr 3.
          </note>
          <note>
            Jag delar Ingvar Svenssons uppfattning om demokratin och att
            frågan om småpartispärren bör utredas.
          </note>
          <note>
            Han började för övrigt på ett sympatiskt sätt med en principiell
            diskussion om demokratin. Vi för vår del är för proportionalitet
            i valsystemet och en fri partibildning. De partier som folket
            vill ha och som folket skapar ska också ha en chans. Möjligen
            är vårt nuvarande partiväsende för stelt. En spärr utgör kanske
            ett hinder mot förändringar av strukturen.
          </note>
          <note>
            Därtill kommer att alla röster ska ha ett så lika värde som möjligt.
            En spärr gör faktiskt att den som röstar på ett litet parti får
            mindre vikt, försåvitt partiet inte når över 4-procentsspärren,
            än den som röstar på ett större parti.
          </note>
          <note>
            Fru talman! Jag vill också kommentera två andra saker. Reservationen
            om minskning av antalet ledamöter från Moderaterna är ett dåligt
            förslag. Det leder nämligen till politikens professionalisering
            och till att det blir ett fåtal ledamöter som ska omgärdas av
            fler sekreterare.
          </note>
          <note>
            Det leder också till att de människor som ska representera folket
            får livsvillkor och arbetsvillkor som skiljer sig mer från det
            vanliga folkets än vad våra för närvarande gör. Ett mindre antal
            skulle inte representera den breda erfarenhet och kontaktyta som
            nuvarande antal gör. Även om man kan ironisera över hur detta
            antal fastställdes - och det är naturligtvis inte heligt - så
            tror jag att principen att vi har en riksdag med en god och bred
            representativitet och ett stort antal ledamöter är en sund tanke.
          </note>
          <note>
            Slutligen, fru talman, har vi i en motion yrkat på att informationen
            om grundlagarna måste förbättras.
          </note>
          <note>
            Utskottet avslår detta, och tycker att det är bra som det är.
            Men i går kväll förde konstitutionsutskottet en diskussion om
            grundlagsfrågor med företrädare för
          </note>
          <note>
            SNS demokratiråd. Demokratirådets företrädare professor Olof
            Petersson betonade då bl.a. att kunskaperna i konstitutionella
            frågor förefaller vara betydligt större utomlands än vad de är
            i vårt land. Många i vårt land har föga eller ytlig information
            om innehållet i vår ganska voluminösa mängd grundlagar. Till min
            glädje fick SNS representant medhåll av utskottets ordförande
            Per Unckel som konstaterade att det är ett gemensamt intresse
            att göra det konstitutionella levande.
          </note>
          <note>
            Detta borde ha lett till en annan behandling av motionen i utskottets
            betänkande, nämligen den att man ger regeringen i uppdrag att
            på ett bättre sätt föra ut, förankra, förklara och undervisa människorna
            i de grundlagar vi har. De berör ju folket och folkets rättigheter
            så djupt.
          </note>
          <note>
            Fru talman! I Vänsterpartiet står vi fast vid de reservationer
            vi har fogat till betänkandet, som Mats
          </note>
          <note>
            Einarsson sade, men jag nöjer mig med att instämma i hans yrkanden
            och även i det yrkande som Göran
          </note>
          <note>
            Magnusson gjorde.
          </note>
          <note type="speaker">
            Anf. 133 NILS FREDRIK AURELIUS (m)
          </note>
          <note>
            replik:
          </note>
          <note>
            Fru talman! Jag tror att denna debatt har utsikter att bli lika
            lång som partiledardebatten. Det visar väl att det åtminstone
            i någon krets finns ett stort konstitutionellt intresse.
          </note>
          <note>
            Jag vill bara kort säga att beträffande antalet ledamöter håller
            jag naturligtvis med om att det ska finnas en god och bred representativitet.
            Vad som återstår för Kenneth Kvist att visa är att den diskussionen
            slutar i antalet 349. Eller ska det vara dubbelt så många, kanske?
            Blir det ännu bättre då?
          </note>
          <note>
            När det gäller skilda valdagar tycker jag inte att
          </note>
          <note>
            Kenneth Kvist tillförde något nytt argument. Därför ska jag inte
            heller upprepa mina, utan bara ta upp frågan om hur enig man är
            inom olika grupper. Jag tycker att det är fint att man från Vänsterpartiet
            redovisar att man har haft lite olika åsikter i frågan om skilda
            valdagar. Det är glädjande att det kan finnas olika åsikter i
            Vänsterpartiet. Men jag förstår inte riktigt slutsatsen av det
            hela - att man inte vill utreda frågan vidare när man har olika
            åsikter. En naturlig slutsats vore väl att den bör utredas vidare
            så att man får ett bättre underlag för ett nytt ställningstagande.
          </note>
          <note>
            Det tycker t.o.m. en person som talar starkt för ett bevarat
            samband i en liten skrift som heter Skilda valdagar: hur påverkas
            demokratin? från Demokratiinstitutet. Denna person, en socialdemokrat,
            argumenterar först starkt för ett bevarat samband. Sedan säger
            han ändå till slut att det är anmärkningsvärt att regeringen inte
            tycks anse det mödan värt att ta upp några av de verkligt tunga
            författningspolitiska frågorna. Dit hör bl.a. frågan om vårval,
            den gemensamma valdagen, rådgivande och beslutande folkomröstningar
            och avvägningarna mellan parti- och personval.
          </note>
          <note>
            Personen är rätt så intresserad av konstitutionella frågor -
            han har tidigare varit vice ordförande i konstitutionsutskottet
            och heter Kurt Ove Johansson.
          </note>
          <note type="speaker">
            Anf. 134 KENNETH KVIST (v) replik:
          </note>
          <note>
            Fru talman! Allt som den värderade före detta vice ordföranden
            i KU sade är jag inte överens med honom om. Jag tycker t.ex. inte
            att frågan om vårval är en tung författningsfråga. Den är snarare
            än fråga av praktisk natur, där praktiska argument nog talar för
            att valdagen bör förläggas där den ligger.
          </note>
          <note>
            Det är klart att 349 inte är ett heligt tal. Men en drastisk
            minskning med 100 ledamöter som Moderaterna vill ha är inte rimlig.
            Det kan vara 349, 337 eller
          </note>
          <note>
            353 - det kanske man kan diskutera. Men eftersom vi nu en gång
            har fastslagit just detta antal och det fungerar väl och ger en
            god representativitet för Sveriges folk i riksdagen ser jag ingen
            anledning att frångå det.
          </note>
          <note>
            Frågan om sambandet kan utredas, även i reservationen. Men vi
            har ju en betydligt mer förutsättningslös inställning. Dessutom
            verkar det som om fem av partierna definitivt har bestämt sig
            för att detta är något positivt. Jag tror för min del att det
            är något negativt.
          </note>
          <note>
            Det nuvarande är något bra vi har i svensk författning - man
            har träffat ganska väl med detta. Det visar sig ju också genom
            att Sverige har ett högt valdeltagande och därmed en stor legitimitet
            även för de regionala och kommunala församlingarna.
          </note>
          <note type="speaker">
            Anf. 135 NILS FREDRIK AURELIUS (m)
          </note>
          <note>
            replik:
          </note>
          <note>
            Fru talman! Det finns olika tydligt uttalade uppfattningar i
            själva sakfrågan inom olika partigrupper.
          </note>
          <note>
            Men det har också redovisats under debatten i dag att man har
            anledning att överväga en hel del frågor kring detta ytterligare.
            I utskottsmajoritetens förslag till skrivning står det: "Utskottet,
            som instämmer i vad som anförs i de aktuella motionerna, anser
            att frågan om skilda valdagar bör utredas." Och det ska då ges
            regeringen till känna.
          </note>
          <note>
            Om man då, som Vänsterpartiet, faktiskt har diskuterat frågan
            internt, argumenterat fram och tillbaka och kommit fram till att
            man kan se på det lite olika, är det fortfarande för mig obegripligt
            att man inte vill utreda frågan.
          </note>
          <note type="speaker">
            Anf. 136 KENNETH KVIST (v) replik:
          </note>
          <note>
            Fru talman! Vi har faktiskt också internt diskuterat frågan att
            en sådan här författningsreform ska genomföras med en bred enighet.
            Det behövs egentligen inte en offentlig utredning av den här frågan.
            Fem partier tycks ju ha bestämt linje i olika grad. Då tycker
            vi att det vore felaktigt att tillsätta en utredning.
          </note>
          <note>
            Låt oss ta diskussionen i stället.
          </note>
          <note>
            Jag tycker att argumenten för skilda valdagar egentligen inte
            är hållbara. Det leder till ökad fragmentisering, minskat valdeltagande
            och därmed minskad legitimitet för de valda instanserna. Vi får
            inte mer lokal prägel på valrörelserna, eftersom ingen kan hindra
            centrala massmedier från att ordna valprogram och debattprogram.
            De kan inte spegla livet i
          </note>
          <note>
            289 olika kommuner. Det kommer naturligtvis att bli riksföreträdare
            som sätter sin prägel på den valdebatten också.
          </note>
          <note>
            Man kan möjligen tänka sig att man ska ha val varje vecka i 289
            veckor i rad med en kommun varje gång. Men jag tror inte att partierna
            är riktigt mogna för ett sådant steg. Det finns ju länder som
            har ett liknande system.
          </note>
          <note type="speaker">
            Anf. 137 PER LAGER (mp) replik:
          </note>
          <note>
            Fru talman! I sitt huvudanförande gav Kenneth
          </note>
          <note>
            Kvist ett väldigt starkt uttryck för en tung centralistisk syn,
            dvs. ett uppifrånperspektiv där han beskrev sambandet uppifrån
            och ned. Han betraktar en sådan positiv företeelse som mångfald
            som fragmentisering.
          </note>
          <note>
            Jag uppfattar det som ett uttryck för hans personliga centralistiska
            syn. Alla vänsterpartister omfattar kanske inte den. Därför tycker
            jag att en mer ödmjuk hållning hade varit mer klädsam för Kenneth
            Kvist i just det här fallet.
          </note>
          <note>
            Fru talman! Sedan hänvisar också Kenneth Kvist till att all erfarenhet
            visar att skilda valdagar inte betyder att man har ett ökat valdeltagande.
            Om de länder som Kenneth Kvist hänvisade till inte har detta,
            varför har de då inte bytt system? Det är intressant fråga. Varför
            har de inte en gemensam valdag då?
          </note>
          <note>
            När det gäller vårval finns det också olika debatter inom partiet.
            Det medgav Kenneth Kvist väldigt klart.
          </note>
          <note>
            Till sitt försvar sade han att det inte var något problem med
            budgetprocessen nu senast 1998. Men det var inte heller något
            byte av regering. Det skulle skapa ett helt annat problem. Vi
            måste ha ett system som klarar en regering som sitter kvar och
            en ny regering. Budgetprocessen får inte bli ett hafsverk.
          </note>
          <note type="speaker">
            Anf. 138 KENNETH KVIST (v) replik:
          </note>
          <note>
            Fru talman! Tydligen tränger det man säger fram lite dåligt.
            Per Lager har nog missuppfattat detta med en centralistisk syn
            och detta att människor har en överskådlighet i sin politiska
            syn och ges möjlighet att se de samband som faktiskt finns. Det
            handlar om att stärka den enskilda människans position i valproceduren
            så att hon har en medvetenhet om de samband som de facto finns
            i samhället. Man ska inte prägla folk. De har ju möjlighet att
            rösta olika i de tre olika valen, och många använder sig av den
            möjligheten. Men det är ändå så att denna överskådlighet, detta
            sammanhang mellan politikens internationella, nationella, regionala
            och lokala nivå är en realitet.
          </note>
          <note>
            Därför är detta ett underifrånperspektiv. Detta är att ge människorna
            en möjlighet att se de samband som de facto existerar. Man ska
            inte ta bort denna möjlighet genom att låtsas att de lokala frågorna
            lever ett eget liv utan sammanhang med rikspolitiken. Att ta bort
            denna helhetssyn är att fragmentisera.
          </note>
          <note>
            Varför inför då inte andra länder detta? Vi har nationell suveränitet.
            Hur de formar sina valsystem är faktiskt deras sak. I Sverige
            har vi ett system som har fungerat väl. Låt oss fortsätta att
            ha det!
          </note>
          <note type="speaker">
            Anf. 139 PER LAGER (mp) replik:
          </note>
          <note>
            Fru talman! Om man inser att Sverige har ett högre valdeltagande
            på grund av en gemensam valdag och själva har skilda valdagar,
            måste väl Kenneth
          </note>
          <note>
            Kvist medge att det är rätt märkligt att man inte reflekterar
            över detta? Jag utgår ifrån att de länder som
          </note>
          <note>
            Kenneth Kvist hänvisar till är demokratier.
          </note>
          <note>
            I övrigt tycker jag att den beskrivning som Kenneth Kvist gjorde
            nu om den medvetna överskådligheten som var och en måste tillägna
            sig också är ett uttryck för en centralistisk syn. Vad jag förstår
            innebär det i stort sett en förståelse för att taktpinnen finns
            någonstans där uppe i det blå där rikspartiet styr och inte så
            mycket att det lokala partiet skickar signaler upp i partiorganisationen.
            Det är ju detta som är mångfalden och underifrånperspektivet,
            och det anser jag är oerhört viktigt.
          </note>
          <note>
            Men vi har bestämt oss för att utreda och titta på de här frågorna
            mer noggrant eftersom det behövs en översyn. Vi får inte lämna
            sådana viktiga saker som valdagen åt sidan. Vi måste titta närmare
            på detta för att se om inte det kan ge oss just det instrument
            som ökar folks engagemang. Det är väl detta det handlar om?
          </note>
          <note type="speaker">
            Anf. 140 KENNETH KVIST (v) replik:
          </note>
          <note>
            Fru talman! Jag tycker att det är lite förmätet av oss att spekulera
            i orsakerna till varför andra länder väljer sina system. Vi kan
            tycka att de är bra eller dåliga, men det är inte Sveriges riksdags
            sak att förhålla sig till detta. Det finns möjlighet att utforma
            demokratiska valsystem på olika sätt. Nu har vi ett sätt som vi
            har använt här i Sverige och som fungerar ganska väl. Det finns
            en röstspridning mellan de olika valen. Människor tar olika ställning
            i lokala eller nationella val.
          </note>
          <note>
            Per Lager talade om taktpinnen som styr. Är det törhända det
            som präglar Miljöpartiet? Jag känner inte igen det när det gäller
            valrörelser i riksdagsval heller. Partierna lyfter naturligtvis
            fram de valfrågor som medlemmar diskuterar på valkonferenser och
            liknande. Dessa förs sedan upp till någon form av gemensamma beslut.
            Jag tror inte att någon driver frågor som man inte tror på i en
            valrörelse. Jag tror inte att det förhållandet råder i något parti.
            Jag tror inte heller att det är så att medlemmar ägnar sig åt
            en valkampanj för en politik som är påtryckt dem ovanifrån. Så
            funkar inte det politiska livet. Det är en nidbild.
          </note>
          <note>
            Det är naturligtvis så att vi har att göra med realiteter här.
            De lokala valrörelserna speglas i medierna.
          </note>
          <note>
            De lokala frågorna kommer ut brett mellan valrörelserna, och
            väljarna kan genom massmediernas - inte minst de lokala tidningarnas
            - försorg vara väl informerade om hur de olika partierna har ställt
            sig i skilda näraliggande frågor. Detta gör att hela diskussionen
            om en ändring egentligen är en konstruktion.
          </note>
          <note type="speaker">
            Anf. 141 INGVAR SVENSSON (kd) replik:
          </note>
          <note>
            Fru talman! Kenneth Kvist säger att lokal politik och rikspolitik
            hänger ihop, och det är verkligen sant.
          </note>
          <note>
            Vi har väldigt osjälvständiga kommuner. Vi fick i våras höra
            att t.o.m. Lagrådet konstaterade att kommunal självstyrelse givetvis
            borde ha ett substantiellt innehåll.
          </note>
          <note>
            I en forskningsrapport som Demokratiutredningen har givit ut
            och som heter Maktdelning finns det en analys av den kommunala
            kompetensen. Forskarna säger där: Visst finns det en lokal styrelse,
            men frågan är om det är en lokal självstyrelse i egentlig mening.
          </note>
          <note>
            Jag vill erinra mig att just den rapporten pekade på att tre
            partier betonar vikten av en stärkt kommunal kompetens. Om jag
            inte minns fel var det Kristdemokraterna, Centerpartiet och Vänsterpartiet
            som stod för den linjen. Möjligen har jag misstagit mig, eftersom
            Kenneth Kvists argumentering går ut på att man ska bevara kommandobeteendet
            gentemot kommunerna, dvs. att det som vi bestämmer här i riksdagen
            rakt igenom ska genomföras av kommunerna. De ska vara marionetter
            i våra händer.
          </note>
          <note>
            Jag undrar vilken ställning Vänsterpartiet egentligen intar i
            de här frågorna om den kommunala kompetensen.
          </note>
          <note>
            Kenneth Kvist åberopar också att skilda valdagar, t.ex. enligt
            det system som man har i Norge, kan leda till att den rikspolitiska
            debatten blir så dominerande att den inverkar negativt på den
            kommunala. Man kan, som jag tog upp i mitt anförande, lösa det
            med skilda valdagar även för kommuner och regioner, uppdelade
            under ett år. Under sådana förhållanden kan rikspolitikerna inte
            dominera i det sammanhanget.
          </note>
          <note>
            Jag undrar också varför Kenneth Kvist och Vänsterpartiet är så
            rädda för att utreda de här frågorna.
          </note>
          <note type="speaker">
            Anf. 142 KENNETH KVIST (v) replik:
          </note>
          <note>
            Fru talman! Ingvar Svensson brukar vara mycket redig i sina argument,
            men han gör sig här skyldig till att blanda ihop två olika saker.
            Den kommunala kompetensen och den kommunala självstyrelsen är
            en sak. Att människor i valhandlingen ser att politikens olika
            delar har samband med varandra är en helt annan sak. Man kan alltså
            vara för kommunal självstyrelse - inte en absolut sådan, eftersom
            landet då inte kan styras, men en relativt stor självstyrelse
            - men samtidigt kan medvetenheten om att politiken på lokal-,
            regional- och riksnivå faktiskt har ett samband ha ett pedagogiskt
            värde för medborgarna.
          </note>
          <note>
            Det är inte fråga om att några som är centralt placerade ska
            tala om för politikerna i kommunerna att de ska dansa efter deras
            pipa. Återigen: Så tror jag inte att det går till i något parti.
            Jag tror inte att det sköts så i Kristdemokraterna, det sköts
            absolut inte så i Vänsterpartiet och såvitt jag vet inte heller
            i något annat parti.
          </note>
          <note type="speaker">
            Anf. 143 INGVAR SVENSSON (kd) replik:
          </note>
          <note>
            Fru talman! Jag tycker att synen på det kommunala valsystemet
            borde hänga samman med synen på den kommunala kompetensen.
          </note>
          <note>
            Jag vill också ta upp en annan frågeställning, nämligen rädslan
            för utredningar. Det alternativ som bygger på reservationen är
            att man ska sätta sig i en arbetsgrupp och diskutera frågor om
            tilläggsdirektiv.
          </note>
          <note>
            Jag vet att Kenneth Kvist inte gillar sådana slutna grupper utan
            vill att saker och ting ska avgöras i parlamentet. Varför kan
            vi inte i det här sammanhanget avgöra frågeställningen i parlamentet
            i stället för att i en arbetsgrupp konstatera samma sak som nu,
            nämligen att det finns en parlamentarisk majoritet men att regeringen
            kan strunta i denna. Man kan dock inte strunta i vad riksdagen
            gör.
          </note>
          <note type="speaker">
            Anf. 144 KENNETH KVIST (v) replik:
          </note>
          <note>
            Fru talman! Vi anser att det ligger ett utomordentligt stort
            värde i att lösa författningspolitiska frågor i brett samförstånd,
            och därför har vi intagit den här ståndpunkten. Nu kommer en majoritet
            möjligen att besluta om att ge regeringen i uppdrag att tillkalla
            en sådan här utredning, och då ska vi också se till att detta
            verkställs. I annat fall kommer man i diskussionen att hitta en
            punkt där partierna kan förenas. Vi vill söka oss fram efter den
            vägen i stället för att ha ett direkt ställningstagande. Det kan
            då bli så att vi binder upp oss tillsammans med de fem partierna,
            som inte precis är uttryckligt förutsättningslösa på det sätt
            som man vill vara när man går in i en utredning.
          </note>
          <note>
            Göran Magnusson har ställt frågor till företrädare för alla dessa
            fem partier, och det har visat sig att dessa partier har ganska
            hårt bundna uppfattningar.
          </note>
          <note>
            Ni söker inte en utredning utan ett sätt för att få framgång
            för er linje.
          </note>
          <note>
            Men, som sagt: En vidare behandling har förespråkats även i reservationen.
            Det kommer att bli en vidare diskussion i den här frågan, och
            den kommer att leda någonstans.
          </note>
          <note type="speaker">
            Anf. 145 HELENA BARGHOLTZ (fp) replik:
          </note>
          <note>
            Fru talman! Jag vill ställa ett par frågor till Kenneth Kvist.
            Det gäller frågor som jag ställde i mitt inlägg och som jag inte
            tycker blev tillfredsställande besvarade av Göran Magnusson.
          </note>
          <note>
            Den första fråga som jag vill ställa är: Anser Kenneth Kvist
            att det är rimligt att väljarna får möta sina politiker i val
            bara vart fjärde år? Vid övergången från treåriga mandatperioder
            till fyraåriga mandatperioder var tanken åtminstone från oss i
            Folkpartiet att det skulle hållas val vartannat år på skilda valdagar.
          </note>
          <note>
            Den andra frågan är om Kenneth Kvist har tagit kontakter med
            de vänsterpartistiska kollegerna i Norden och i det övriga Europa
            för att diskutera möjligheterna att där införa gemensam valdag
            och därmed stimulera till ett ökat valdeltagande. Tydligen är
            det ju den gemensamma valdagens välsignelse som gör att vi har
            ett så pass bra valdeltagande i Sverige.
          </note>
          <note>
            Den sista frågan gäller vårval. Kenneth Kvist sade att det låga
            deltagandet i EU-valet med all säkerhet inte berodde på att det
            ägde rum på våren. Det har visat sig att många människor är skeptiska
            till nya former av val. Jag har fått lära mig att när man efter
            den allmänna rösträttens införande genomförde allmänna val i början
            av 20-talet var det också ett lågt valdeltagande.
          </note>
          <note>
            Förhoppningsvis ökar deltagandet i EU-valet när folk mer och
            mer börjar förstå vilken betydelse det har för Sveriges del. Men
            det har ingenting att göra med huruvida man har valdagen på våren
            eller på hösten.
          </note>
          <note type="speaker">
            Anf. 146 KENNETH KVIST (v) replik:
          </note>
          <note>
            Fru talman! Det var tre mycket tydliga frågor, som är lätta att
            besvara. Jag tackar för bra frågor.
          </note>
          <note>
            Helena Bargholtz frågar om jag anser att väljarna för sällan
            får möta sina politiker när det sker vart fjärde år. Vänsterpartiet
            har faktiskt varit för ett behållande av treåriga mandatperioder.
            Vi reserverade oss till förmån för detta i Folkstyrelsekommittén
            och följde upp det med reservationer och vid röstandet i riksdagen.
            Vi har alltså inte velat ha en övergång till fyraåriga mandatperioder.
          </note>
          <note>
            Men i frågan ligger en motsägelse, vad som på latin kallas en
            contradictio in adjecto, nämligen att väljarna ska möta sina politiker
            oftare än vart fjärde år. Är inte vitsen med skilda valdagar att
            man ska möta olika politiker vartannat år, dvs. centrala politiker
            vart fjärde år och med två års förskjutning lokala politiker vart
            fjärde år?
          </note>
          <note>
            Frågan säger ju vad som blir i realiteten, nämligen att deras
            politiker, dvs. de centrala politikerna, kommer att så att säga
            hänga i trapetsen vid varje valrörelse. Det blir fallet.
          </note>
          <note>
            När det gäller frågan om att påverka andra partier anser vi att
            de andra partierna har sin nationella suveränitet att i sina länder
            företräda den politik de anser själva. Vi känner ingen förment
            storebroderlighet som går ut på att pracka på andra länders partier
            någon politisk linje. Vi anser att den här linjen passar i vårt
            land. Vad som passar i andra länder är det upp till de ländernas
            partier att besluta om.
          </note>
          <note>
            När det gäller vårvalet är det faktiskt så att årets
          </note>
          <note>
            EU-val var det andra EU-valet, och valsiffrorna sjönk. Det var
            alltså inte ett alldeles nytt val, och jag tror att våren faktiskt
            har en inverkan.
          </note>
          <note>
            Som en intern hemlighet kan jag läcka att det var svårt, svårare
            än vanligt, att rekrytera valarbetare även i ett så aktivistiskt
            inriktat parti som vårt på grund av våren.
          </note>
          <note type="speaker">
            Anf. 147 HELENA BARGHOLTZ (fp) replik:
          </note>
          <note>
            Fru talman! Men nog har väl ändå valrörelser i sig, oavsett om
            de bedrivs för kommunala och landstingskommunala val eller rikspolitiska
            val en väldigt vitaliserande betydelse för hela demokratin. Det
            är självklart att det är det som är en utgångspunkt för oss i
            Folkpartiet till varför vi vill ha skilda valdagar.
          </note>
          <note>
            Jag menar inte, fru talman, att det handlar om att pracka på
            andra länder vårt politiska system, men när man träffar t.ex.
            sina nordiska kolleger är det intressant att diskutera gemensamma
            frågor, och dit hör ju onekligen frågan hur vi ska få fler väljare.
            Det var då jag undrade om man från vänsterpartister runtom i
          </note>
          <note>
            Norden, som ju ändå är rätt likt Sverige, har tagit upp den här
            frågan, eller om Kenneth Kvist har tagit upp den, för att utröna
            om man kan stimulera valdeltagandet i de länderna.
          </note>
          <note>
            När det gäller vårval till EU vill jag bara säga att vi från
            Folkpartiet inte hade några problem med att rekrytera valarbetare
            under våren.
          </note>
          <note type="speaker">
            Anf. 148 KENNETH KVIST (v) replik:
          </note>
          <note>
            Fru talman! Jag svarar på den första frågan igen:
          </note>
          <note>
            Det är därför att vi tycker att valrörelsen vitaliserar demokratin
            som vi har önskat att man inte skulle övergå till fyraåriga mandatperioder
            utan ville hålla fast vid treåriga mandatperioder. Det hade varit
            det allra bästa systemet. Att däremot ha val vartannat år och
            därtill ett EU-val tror jag leder till en viss ska vi kalla det
            inflation i valrörelser med stor risk för valtrötthet, minskat
            valdeltagande och minskad legitimitet för demokratin.
          </note>
          <note>
            Det är ju så att säga de valda instanserna och politiken som
            faktiskt angrips. Hör bara på den nyvalde partiledaren! Läs hans
            tal som han höll i morse, som ju var ett misstänkliggörande av
            politiken och därmed egentligen demokratin som arbetsmetod till
            förmån för marknad och andra lösningar.
          </note>
          <note type="speaker">
            Anf. 149 STEN ANDERSSON (m):
          </note>
          <note>
            Fru talman! Först vill jag säga något kort om reservation nr
            9. Det ska bli mycket intressant att höra, framför allt på torgmöten,
            dem som vill försvara den nuvarande numerären ledamöter samtidigt
            som vi ska få mer sekreterarhjälp. Jag tror inte att det blir
            det lättaste att agitera för, framför allt när man vet om att
            den numerär som vi har i dag i Sverige faktiskt är unik jämfört
            med alla andra länder. Man har refererat till att man ska fråga
            andra länder i en hel del sammanhang i dag i den här debatten.
            Ska man sedan skoja lite kan man säga att med tanke på det förtroende
            som politiker tyvärr har ute hos majoriteten av våra uppdragsgivare
            kan man säga att kvantiteten ju inte direkt har haft någon avgörande
            betydelse.
          </note>
          <note>
            Fru talman! Jag ska prata huvudsakligen om min motion 219 och
            Henrik Järrels motion 320, som behandlas i det här betänkandet.
            Jag vill först förklara att jag inte kommer att rösta emot mitt
            parti av rent rationella skäl. Jag vet om att partierna tillåter
            s.k.
          </note>
          <note>
            avhoppare vid de tillfällen då det finns klara majoriteter. Men
            är det däremot så att det skulle bränna till i en fråga tillåter
            man absolut inga avhopp. Då föredrar jag i så fall att bli kallad
            feg, men jag driver den linjen konsekvent. Jag röstar alltså inte
            mot partiet. Jag kan prata mot partiets uppfattning innan klubban
            faller och driva min linje efteråt, men att ta billiga poäng genom
            att säga att jag röstar mot ett förslag när man vet om att det
            är tillåtet att göra så i vissa sammanhang men icke när det verkligen
            kniper vill jag inte. Då föredrar jag att hålla en rak linje.
          </note>
          <note>
            Jag motionerade i fjor - Henrik Järrel också - och ville att
            regeringen skulle ta initiativ till en informationskampanj angående
            kommunismens illdåd av samma mått och storlek som man gjorde avseende
          </note>
          <note>
            Förintelsen. Jag tyckte att det initiativ som regeringen tog,
            det beslut man fattade och den kampanj man satte i gång för att
            informera om nazismens grymheter var ett mycket utmärkt initiativ.
            Min dåvarande partiledare skrev på sin tid brev till statsministern
            och
          </note>
          <note>
            Lars Leijonborg skrev också ett brev till statsministern och
            ville ha, som jag förstod det, en bred informationskampanj om
            kommunismens illdåd.
          </note>
          <note>
            Det är helt uppenbart att kommunismen är en sjuk ideologi, driven
            av sjuka hjärnor. Vi ser ofta i TV och i tidningarna s.k. skinheads,
            och jag hoppas att min enda likhet med dem är min avsaknad av
            hårstrån i större omfattning. De här enstaviga människorna visar
            att det tyvärr finns ett något för stort antal människor i Sverige
            som inte använder hjärnan på det sätt som man borde göra. En gång
            i somras fick jag utrymme i en av våra stora tidningar för att
            tala om att jag anser att amöban tidigare har ansetts som jordens
            lägst stående varelse, men att jag då ansåg, och jag anser nu,
            att den platsen har övertagits av skinheads.
          </note>
          <note>
            Jag anser att kommunism i praktiken är lika sjuk som nazism,
            och därför borde man kunna ge liknande information. Vad har nu
            utskottet ställt sig bakom?
          </note>
          <note>
            Jo, man ska låta Skolverket, politikerna och folkrörelserna sköta
            detta. Vad Skolverket har gjort under de sista åren är nog inte
            så många som kommer ihåg.
          </note>
          <note>
            Samtidigt står det en upplysning i betänkandet som jag tycker
            är lite konstig. Den borde ha följts upp, med tanke på det datum
            vi har i dag. Det står att
          </note>
          <note>
            Skolverket ska återkomma senast den 1 maj 1999 och redovisa hur
            man ska lägga upp det här arbetet. I dag är det den 13 oktober.
            Jag tycker att utskottet kunde ha försökt plocka in de här uppgifterna
            i betänkandet, så att vi fick reda på hur Skolverket tänker arbeta.
            Det har faktiskt gått ett antal månader sedan den 1 maj.
          </note>
          <note>
            Jag har tidigare sagt att kommunism och nazism enligt min uppfattning
            är samma skrot och korn. Det handlar om grader i helvetet och
            ingenting annat.
          </note>
          <note>
            Om man tittar på historien kan man inte undgå att se att det
            fanns en rätt ohelig allians med anledning av senaste världskriget,
            där Sovjetunionen och Hitlertyskland kom överens om t.ex. hur
            man skulle dela
          </note>
          <note>
            Polen. Det har alltså funnits förbindelser även historiskt sett.
          </note>
          <note>
            Utan undantag har man alltid där kommunisterna ensamma haft makten
            - det finns inga undantag - å det grövsta kränkt mänskliga rättigheter,
            misshandlat miljön, fördärvat ekonomin och människors sociala
            skydd. Bevisen för detta finns, och de kan mångfaldigas i tyvärr
            alltför många länder runtom i vår värld.
          </note>
          <note>
            Vad har det här att göra med Sverige? Ja, det finns ett parti
            i den här kammaren som kan kopplas delvis till kommunismen, även
            om man under senare år försöker springa ifrån sina tidigare ställningstaganden.
            Jag skulle kunna stå här och stapla citat och tala om hur många
            som blev mördade under Stalins regim osv., men det vet kanske
            de flesta. Jag ska ta upp en händelse.
          </note>
          <note>
            När DDR, dåvarande Östtyskland, 1989 hade 40-
          </note>
          <note>
            årsjubileum skickade vpk:s partistyrelse ned ett telegram med
            anledning av jubileet och gratulerade dåvarande kommunistiske
            partichefen till det fina socialistiska bygget. Jag tror inte
            att det var Berlinmuren som avsågs i det telegrammet.
          </note>
          <note>
            Fru talman! Jag kan säga så mycket att jag inte tror att en människa
            i Sverige som sympatiserar med kommunismen och vill agera för
            att kommunismen ska bli en stor kraft och ett stort parti, ens
            skulle kunna tänka på att använda de metoder som man har använt
            i andra länder där kommunismen har haft makten. Men jag har förstått
            att det är systemet i sig som skapar denna situation. Jag känner
            människor som är övertygade kommunister men som är humanister
            och människovänliga, och de tar avstånd från detta - med all rätt
            och säkert med stor ärlighet. Men när människor kommer in i ett
            sådant system går det tyvärr utan undantag i den riktning som
            vi har sett på så många håll i världen.
          </note>
          <note>
            Om en person som kandiderar till Sveriges riksdag för ett parti
            hade en nära släkting, kanske en pappa eller en farfar, som på
            30-talet sympatiserade med Hitlers idéer, skulle nog en hel del,
            framför allt i medierna, ha börjat kolla gener och deras inverkan
            och påverkan på det kommande släktet. Om någon däremot bara för
            några få år sedan hade varit en brinnande anhängare av Stalins
            och Mao Zedongs läror, skulle ingen, i alla fall inte i medierna,
            ha tyckt att det var egendomligt. Då räcker det, fru talman, med
            att man ber om ursäkt och säger att "jag visste absolut ingenting",
            och bom så kommer man in i mediernas alla soff- och debattprogram.
            Det är en lite konstig situation vi har i Sverige.
          </note>
          <note>
            Jag förstår mycket väl att socialdemokraterna inte är intresserade
            av att bedriva någon informationskampanj, därför att man vill
            inte bita den hand som föder en och inte såga av den gren man
            själv sitter på i fel ände - det kan få ett besvärligt resultat
            för den som sågar. Alla vet att socialdemokraterna i dag bygger
            sin regering på ett aktivt stöd från Vänsterpartiet, och det gäller
            att hålla vänsterpartisterna på rätt hyggligt gott humör.
          </note>
          <note>
            När riksdagen öppnades för några veckor sedan sade statsministern,
            om jag inte minns fel, några ord i en mening, och han sade samma
            ord i dag: Nazism, rasism och fascism ska bekämpas. Om jag har
            fel ska jag be om ursäkt för det i talarstolen, men jag tror att
            jag har rätt. Han sade alltså inte ordet kommunism.
          </note>
          <note>
            Varför vet inte jag. Det finns alltså undantag från den berömda
            vakthållningen mot vänsterkanten.
          </note>
          <note>
            Fru talman! Jag kom in i riksdagen 1983, och jag blev suppleant
            i lagutskottet. När jag kom till det första sammanträdet förvånades
            jag över att det på ordinarie plats satt en person som representerade
            dåvarande Vänsterpartiet kommunisterna. Jag kände väl till att
            Vänsterpartiet åtminstone inte av egen kraft hade kunnat få plats
            i något utskott. Det visade sig sedan att de hade fått det som
            tack för hjälpen när man stödde regeringen efter valet 1982. När
            socialdemokraterna säger att de är noga med vakthållningen mot
            kommunismen finns där alltså stora sprickor i fasaden.
          </note>
          <note>
            Till sist, fru talman, är jag besviken på det ställningstagande
            som mitt parti har gjort i den här frågan.
          </note>
          <note>
            Jag är förvånad över att Folkpartiet tar samma ställning och
            reducerar den här informationskampanjen till i praktiken ingenting.
          </note>
          <note>
            För min del får folk rösta precis hur de vill - man ska rösta
            efter övertygelse - men jag tycker att lite politisk konsumentupplysning
            inte kan skada. Jag tycker att kommunisterna i det här fallet
            tyvärr kommer alltför billigt undan.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 oktober.)
          </note>
          <note>
            Ajournering
          </note>
          <note>
            Kammaren beslutade kl. 17.58 på förslag av talmannen att ajournera
            förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            11 § Statlig förvaltning
          </note>
          <note>
            Föredrogs konstitutionsutskottets betänkande 1999/2000:KU3
          </note>
          <note>
            Statlig förvaltning
          </note>
          <note type="speaker">
            Anf. 150 JERRY MARTINGER (m):
          </note>
          <note>
            Fru talman! Det finns ett flertal olika offentliga ombudsmän
            i vårt land. Varje ombudsman har sin egen bakgrund, och ombudsmännen
            har tillkommit efterhand under olika tider och olika regeringar.
            Sveriges första egentliga ombudsman inrättades i och med att Justitieombudsmannen,
            JO, tillkom i samband med 1809 års regeringsform. Det svenska
            JO-
          </note>
          <note>
            ämbetet var också det första i sitt slag i världen. På
          </note>
          <note>
            1700-talet, under Karl XII:s tid, hade visserligen
          </note>
          <note>
            Justitiekanslerämbetet, JK, inrättats, men JK var mera kungens
            ombudsman och inte ombudsman i samma mening som JO. JK:s uppgift
            var att "vårda lagarna"
          </note>
          <note>
            och för kungens räkning övervaka att tjänstemän följde lagen.
            JO var riksdagens, dvs. de folkvaldas, ombudsman, med uppgift
            att ta till vara medborgarnas intressen i stället för kungens.
            JO-ämbetet fick därför stor betydelse som garant för den maktbalans
            som enligt den nya konstitutionen skulle föreligga mellan kung
            och riksdag.
          </note>
          <note>
            JO:s huvuduppgift är att ha tillsyn över att de som utövar offentlig
            verksamhet följer lagar och andra författningar. Genom att JO
            utses av riksdagen och ska verka som riksdagens ombudsman skiljer
            sig JO-
          </note>
          <note>
            ämbetet från övriga ombudsmän som har inrättats inom den statliga
            förvaltningen, eftersom dessa utses av och lyder under regeringen.
            De övriga ombudsmännen, som är sex till antalet, är följande:
            Konsumentombudsmannen, inrättad 1976, Jämställdhetsombudsmannen,
            inrättad 1980, Ombudsmannen mot etnisk diskriminering, inrättad
            1986, Barnombudsmannen, inrättad 1993, Handikappombudsmannen,
            inrättad 1994 och Ombudsmannen mot diskriminering på grund av
            sexuell läggning, inrättad 1999.
          </note>
          <note>
            Utanför den statliga förvaltningen finns sedan
          </note>
          <note>
            Allmänhetens pressombudsman, PO. PO är ett organ som har bildats
            av tidningsbranschen för att främja god publicistisk sed och övervaka
            att pressens egna etiska regler efterlevs. Det är ingen myndighet
            utan utses och finansieras av branschen.
          </note>
          <note>
            Det föreligger stora skillnader i ombudsmännens arbetsuppgifter,
            organisation och rättsliga befogenheter. Samtliga ombudsmän är
            självständiga myndigheter, och deras verksamhet regleras genom
            separata lagar och förordningar. De lagar som reglerar verksamheten
            är inte på något sätt samordnade sinsemellan utan prövningsgrunder,
            maktmedel och procedurer är olika beroende på bl.a. diskrimineringsgrund.
          </note>
          <note>
            Föreligger samtidigt flera diskrimineringsgrunder kan situationen
            ibland bli egendomlig både för myndigheterna och för den enskilde.
          </note>
          <note>
            Någon samlad analys av ombudsmannarollen som sådan har aldrig
            gjorts, varför det också är svårt att försöka hitta någon enhetlig
            definition av den huvuduppgift som en ombudsman kan sägas ha.
            Möjligen skulle man kunna säga att en ombudsmans främsta uppgift
            är att handlägga ärenden som rör missgynnande behandling eller
            kränkande bemötande av människor. När det inte gäller JO utan
            de mera speciella ombudsmännen som utsetts enbart för vissa grupper
            av människor handlar det naturligtvis om behandlingen eller bemötandet
            av just den gruppen av människor.
          </note>
          <note>
            Inrättandet av en ny ombudsman har ofta föregåtts av stor debatt.
            Inte för att syftet med inrättandet i och för sig inte varit vällovligt,
            men den kritik som har framförts har gått ut på att ombudsmannainstitutet
            riskerar att förlora i status om alltfler grupper av medborgare
            får sin egen ombudsman. Rent principiellt tycker jag inte att
            det är okomplicerat med olika ombudsmannainstitutioner som bevakar
            skilda gruppers särskilda intressen. Olika ombudsmän som var och
            en bevakar en liten grupps särintressen rimmar dessutom dåligt
            med den svenska välfärdspolitiken, som sedan lång tid tillbaka
            är inriktad på att alla medborgare oavsett grupptillhörighet ska
            ha rätt att efter behov få del av samhällets resurser. Man kan
            göra en jämförelse med hälso- och sjukvårdslagens stadgande om
            vård på lika villkor till alla invånare i landet.
          </note>
          <note>
            Det finns också andra invändningar mot ombudsmannainstitutionen
            som den ser ut i dag. När det gäller t.ex. vård- och omsorgsfrågor
            för människor med funktionshinder tangerar Handikappombudsmannen
            ofta tillsynsuppgifter som ligger inom Socialstyrelsens ansvarsområde.
            Liknande situationer finns också när det gäller andra ombudsmän,
            vilket i sin tur kan innebära både dubbelarbete och kompetensstrider.
            Det är någonting som knappast gynnar enskilda människor.
          </note>
          <note>
            Inom hälso- och sjukvårdsområdet finns för övrigt också patientnämnder
            som den enskilde kan vända sig till vid t.ex. dåligt bemötande
            inom vården.
          </note>
          <note>
            Alltfler ombudsmän med i praktiken relativt svaga befogenheter
            och med olika uppgifter och mandat skapar dessutom en oklarhet
            hos allmänheten. Ombudsmannafunktionen kan lätt tunnas ut om alltför
            många ombudsmän inrättas, och vissa grupper kan lätt falla emellan
            de olika ombudsmännens verksamheter.
          </note>
          <note>
            Under senare år har det förts en diskussion som handlat om de
            mera grundläggande frågorna när det gäller ombudsmännen. Man har
            diskuterat vilka en ombudsmans huvuduppgifter ska vara, vilka
            befogenheter ombudsmännen ska ha, vem som ska vara huvudman -
            regeringen eller riksdagen - och om man kanske rentav skulle skapa
            ett sammanhållet ombudsmannaämbete med ett antal rättighetsombudsmän
            som var och en har specialkompetens och ansvar inom ett antal
            olika områden, det senare naturligtvis för att stärka ombudsmannaämbetet.
            Ett förslag, fru talman, har varit att föra samman Justitieombudsmannen,
            JO, med övriga ombudsmän till en gemensam institution. Dessutom
            har naturligtvis den internationella utvecklingen med ombudsmän
            för mänskliga rättigheter påverkat debatten.
          </note>
          <note>
            De förslag som framförts i de motioner som vi nu handlagt i konstitutionsutskottet
            och som ingår i det betänkande som är föremål för dagens behandling
            i kammaren fokuserar också i huvudsak just på dessa frågor.
          </note>
          <note>
            Frågan om huruvida ombudsmännen organisatoriskt bör samlas under
            riksdagen eller samordnas på annat sätt är givetvis principiellt
            sett mycket viktig. I
          </note>
          <note>
            sitt betänkande har utskottet dock betonat den särställning som
            JO har, och utskottet anser inte att det finns någon anledning
            att ifrågasätta JO:s ställning och uppgifter och har då inte heller
            kunnat ställa sig bakom förslaget att föra samman JO med övriga
            ombudsmän.
          </note>
          <note>
            Sedan vill jag för egen del ifrågasätta ett gemensamt ombudsmannainstitut
            av ett annat skäl. Är det egentligen inte att börja i fel ände
            att diskutera sammanförande för att stärka ombudsmannaämbetet?
            Bör man inte först se över de olika lagarnas innehåll och möjligheter
            innan man gör några mera genomgripande förändringar? De olika
            ombudsmännen har ju i flera fall faktiskt tillkommit därför att
            man ansett att det funnits brister i lagarna som gjort att särskild
            tillsyn måst utövas inom vissa speciella områden.
          </note>
          <note>
            Det finns ytterligare ett förhållande som man måste vara observant
            på innan man förslår förändringar i avsikt att stärka de olika
            ombudsmannafunktionerna. Om ombudsmännen ges större befogenheter
            än i dag kan det finnas en risk för att domstolarnas grundlagsfästa
            självständighet i förhållande till myndigheterna naggas i kanten.
          </note>
          <note>
            En mera genomgripande belysning av problematiken bör därför ske
            innan man fattar några avgörande beslut. För närvarande remissbehandlas
            betänkanden från utredningen om översyn av Handikappombudsmannen
            och från utredningen om Barnombudsmannen, och därefter kommer
            behandling att ske i Regeringskansliet. Resultatet av den behandlingen
            bör enligt utskottet inte föregripas, varför de motioner där man
            föreslår förändringar i de här avseendena avstyrks. Även den motion
            där man föreslår ett inrättande av en ombudsman dit personer och
            organisationer som har drabbats negativt av EU-beslut kan vända
            sig avstyrks. De möjligheter som i dag finns att vända sig till
            JO och JK om någon anser att t.ex. en myndighet har handlat fel
            torde vara tillfyllest även när en svensk myndighets beslut är
            en följd av EU-
          </note>
          <note>
            bestämmelser.
          </note>
          <note>
            Fru talman! Det betänkande som vi nu behandlar tar bl.a. också
            upp frågan om förvaltningsmyndigheternas service. Många företag
            tvingas ju vänta länge på att få ärenden avgjorda hos offentliga
            myndigheter. Och det är för många ett stort problem att inte kunna
            få besked om hur lång tid handläggningen beräknas ta. Ett sätt
            att komma till rätta med saken vore att sätta upp punktlighetsmål
            för handläggningen. I reservation nr 5 föreslås bifall till motion
            N326, yrkande 18 och ett uttalande om att regeringen bör återkomma
            till riksdagen med förslag om försöksverksamhet med punktlighetsmål
            i myndighetsutövningen.
          </note>
          <note>
            Jag yrkar bifall till utskottets hemställan, bortsett från den
            del som behandlas i reservation nr 5 som jag också särskilt yrkar
            bifall till.
          </note>
          <note type="speaker">
            Anf. 151 KENNETH KVIST (v):
          </note>
          <note>
            Fru talman! När det gäller frågan om ombudsmannaorganisationen
            och ombudsmännens ställning har vi valt att ställa oss på utskottsmajoritetens
            sida.
          </note>
          <note>
            Det innebär att de båda utredningar som Jerry Martinger redogjorde
            för, som är under remissbehandling, ska behandlas i Regeringskansliet
            innan vi tar ställning eller för frågan vidare.
          </note>
          <note>
            Vi har ett unikt system med en justitieombudsman. Det gäller
            att se till att det systemet inte urvattnas eller att dess värde
            nedskrivs genom att vi får kraftiga ombudsmannaorganisationer
            vid sidan om osv. Mina argument är egentligen ganska lika Jerry
          </note>
          <note>
            Martingers på den här punkten. Därför behöver jag kanske inte
            trötta kammaren med att upprepa den argumentation som vi redan
            har hört.
          </note>
          <note>
            Däremot, fru talman, finns det en reservation, nr
          </note>
          <note>
            8, som är fogad till det här betänkandet. Den står vi i
          </note>
          <note>
            Vänsterpartiet tillsammans med Folkpartiet, som var initiativtagare,
            och Miljöpartiet bakom. Folkpartiet har initierat en bra och viktig
            motion som handlar om att man inom myndigheterna måste öka insikterna
            och kunskaperna om homosexuella människor och deras situation.
            Det gäller alltså att åstadkomma det som i motionen kallas homokompetens
            inom myndigheterna.
          </note>
          <note>
            Jag måste säga att utskottets majoritet presterar något som jag
            närmast skulle vilja karakterisera som ett ickesvar på motionen.
            Man hänvisar till att Statens kvalitets- och kompetensråd finns
            och att det ska vara en myndighet som ska stödja och stimulera
            arbetet med kvalitetsutveckling och kompetensförsörjning inom
            den statliga förvaltningen. Rådet startade i januari i år och
            ska alltså, som det heter, stödja och stimulera myndigheterna
            i deras arbete med kvalitetsutveckling och kompetensförsörjning.
            Inte med ett ord säger utskottsmajoriteten någonting om vad motionen
            egentligen avser, nämligen kompetensutvecklingen på ett mycket
            speciellt område. Därmed har utskottsmajoriteten egentligen inte
            svarat. Jag tror att motionärerna, liksom vi övriga reservanter,
            är medvetna om att det här särskilda kompetensrådet finns. Men
            det viktiga är att den här frågan lyfts fram och att det t.ex.
            inom rättsvårdande myndigheter faktiskt blir en ökad kompetens.
            Det gäller icke minst mot den bakgrunden att homosexuella just
            nu, tyvärr, utsätts för övergrepp. Därmed kommer de i deras egenskap
            av homosexuella också inför domstolar och sådant, inte som åklagare
            utan som målsägande. Därför är en ökad homokompetens någonting
            som är nödvändigt och viktigt.
          </note>
          <note>
            Vi yrkar bifall till reservation nr 8. I övrigt står vi bakom
            utskottets hemställan.
          </note>
          <note type="speaker">
            Anf. 152 INGVAR SVENSSON (kd):
          </note>
          <note>
            Fru talman! Sverige är det land som har uppfunnit ombudsmannaämbetet.
            Ordet ombudsman ingår numera i internationellt språkbruk. Justitieombudsmannen
            tillskapades 1809. Jag ska inte fördjupa mig i den historiska
            exposén över ämbetets utveckling. Det har
          </note>
          <note>
            Jerry Martinger gjort på ett förtjänstfullt sätt tidigare.
          </note>
          <note>
            I Sverige har med åren alltfler ombudsmannaämbeten inrättats:
            Konsumentombudsmannen, Jämställdhetsombudsmannen, Ombudsmannen
            mot etnisk diskriminering, Barnombudsmannen och Handikappombudsmannen.
            Nu har vi också fått HomO.
          </note>
          <note>
            Från och till diskuteras behovet av ytterligare ombudsmän, t.ex.
            när det gäller EU; det fanns med i motionsfloden. Man har även
            diskuterat en äldreombudsman.
          </note>
          <note>
            De ombudsmän som har tillkommit efter JO har inte fått samma
            fristående ställning under riksdagen.
          </note>
          <note>
            De ligger under regeringen och departementen. Dessa ombudsmän
            förordnas av regeringen. Alla är självständiga myndigheter utom
            KO som är inordnad i
          </note>
          <note>
            Konsumentverket.
          </note>
          <note>
            Fru talman! Med alltfler ombudsmän riskerar vi att få en uppsplittring
            av resurser. Det blir allt svårare för medborgarna att hitta rätt
            i floran av ombudsmän.
          </note>
          <note>
            Förutom att det borde vara en mer fristående ställning för ombudsmännen
            borde därför även själva organisationen förändras.
          </note>
          <note>
            Det skulle vara flera fördelar med att skapa ett sammanhållet
            ombudsmannaämbete med ett antal rättighetsombudsmän som var och
            en har specialkompetens och ansvar inom sina områden. Ämbetet
            skulle t.ex. kunna kallas Rättighetsombudsmannen,
          </note>
          <note>
            RO. För medborgarna skulle det underlätta att bara behöva hålla
            reda på JO och RO.
          </note>
          <note>
            Ämbetet skulle ha ansvar för hela spektrumet av medborgerliga
            fri- och rättigheter. Som grund för detta vill vi framhålla att
            Europakonventionen sedan
          </note>
          <note>
            1995 gäller som svensk lag. De mänskliga rättigheterna tillvaratas,
            enligt konventionen, av en kommission och en domstol dit även
            svenska medborgare kan vända sig. Det hade kanske varit rimligt
            att svenska medborgare också skulle få en möjlighet att i första
            hand vända sig till en inhemsk institution för mänskliga rättigheter.
          </note>
          <note>
            Man kan tänka sig att ett sådant RO skulle kunna ligga under
            riksdagen, men huvudfrågan för oss kristdemokrater är att det
            finns ett samlat ämbete oberoende av huvudman för verksamheten.
            I vilket fall tycker vi att förslagen på det här området borde
            bli föremål för en parlamentarisk utredning. Jag vill betona att
            vi absolut inte vill blanda in Justitieombudsmannen i det hela.
            Vår linje är att man ska titta separat på det här med rättighetsombudsmän.
          </note>
          <note>
            Fru talman! Justitiekanslern är dels regeringens advokat och
            utredare av olika företeelser inom den statliga förvaltningen,
            dels åklagare som t.ex. beslutar om åtal mot domare i Högsta domstolen
            och Regeringsrätten och dessutom åklagare i vissa fall enligt
            tryckfrihetsförordningen och yttrandefrihetsgrundlagen. Dessa
            flerdubbla roller kan verkligen diskuteras.
          </note>
          <note>
            I en framtida situation kan konflikter uppstå genom den här rolldelningen
            inom samma ämbete. Därför menar vi att man borde genomföra en
            noggrann analys av Justitiekanslerns befogenheter.
          </note>
          <note>
            Fru talman! I en rättsstat är det viktigt att medel står till
            buds som garanterar den enskilde medborgarens rätt till en säker
            och snabb handläggning av ett ärende. Detta är särskilt angeläget
            vad gäller fall av myndighetsutövning mot den enskilde.
          </note>
          <note>
            Därför föreslår vi också en förstärkning av den enskildes ställning
            gentemot den offentliga förvaltningen genom att införa en s.k.
            dröjsmålstalan. En sådan talan ger den enskilde en möjlighet att
            i domstol få prövat om ett förvaltningsärende onödigt uppehålls
            hos den myndighet som har att fatta beslut i ärendet. Rätt till
            s.k. passivitetstalan är inte helt ovanlig nere på kontinenten.
            Den finns t.ex. inom
          </note>
          <note>
            EU:s institutioner och har en viss preventiv betydelse.
          </note>
          <note>
            När KU var där nere och besökte domstolen fick vi veta att det
            inte är ovanligt när man har den här typen av passivitetstalan
            att respektive institution någon dag innan ett ärende ska upp
            till avgörande fullföljer vad man skulle ha gjort långt tidigare.
          </note>
          <note>
            Det är alltså viktigt för den enskilde att man kan föra sådan
            här talan gentemot förvaltningsmyndigheter men även mot regeringen
            och mot domstolar såvitt avser deras handläggning av förvaltningsärenden.
          </note>
          <note>
            Fri- och rättighetskommittén presenterade 1994
          </note>
          <note>
            ett betänkande om de här frågeställningarna, bl.a. ett förslag
            vad gäller dröjsmålstalan. Såvitt jag kan erinra mig stöddes detta
            av den icke-socialistiska majoritet som fanns i det läget. Numera
            är Kristdemokraterna ensamma om att kräva att dröjsmålstalan bör
            införas enligt utredningens förslag.
          </note>
          <note>
            Fru talman! Vi kristdemokrater står bakom alla våra reservationer
            men för att underlätta kammarens arbete yrkar jag bifall enbart
            till reservation 6.
          </note>
          <note>
            Eftersom mom. 5 omfattar två delfrågor, om punktlighet och dröjsmålstalan
            - vi kristdemokrater vill ha båda men Moderaterna och Folkpartiet
            nöjer sig med punktligheten - avser vi, om det blir aktuellt,
            att i andra hand stödja reservation 5.
          </note>
          <note type="speaker">
            Anf. 153 ÅSA TORSTENSSON (c):
          </note>
          <note>
            Fru talman! I fråga om detta betänkande om statlig förvaltning
            vill jag koncentrera mig på det som berör myndigheternas bemötande.
          </note>
          <note>
            I förvaltningslagen finns angivet vilka rättigheter medborgarna
            har i fråga om att ta del av handlingar, information osv. Vi möter
            dock i dag många människor som riktar stark kritik mot offentliga
            verksamheter och myndigheter - man känner att man inte bemöts
            med den respekt som man anser sig ha rätt till.
          </note>
          <note>
            Naturligtvis handlar det om personligt agerande och om skapandet
            av myndighetskulturer som det i lag är svårt att reglera och förändra.
            Men inte desto mindre är det i en demokrati allvarligt att människor
            känner sig otrygga i miljöer där den enskilde ofta är starkt beroende
            av myndigheternas hjälp och stötta.
          </note>
          <note>
            Det är självfallet mycket allvarsamt när människor, som ofta
            själva känner respekt för myndigheters utövande av makt så till
            den grad att det ibland övergår till rädsla, upplever sig kränkta
            och missförstådda. Vi måste förstå att människor i dessa sammanhang
            faktiskt befinner sig i en situation där de är ganska utlämnade.
          </note>
          <note>
            I ett demokratiskt samhälle är det viktigt att alla känner sig
            bemötta med respekt oberoende av i vilken situation man befinner
            sig. Det kan vara hos arbetsförmedlingen eller gentemot taxeringsmyndighet
            eller försäkringskassa.
          </note>
          <note>
            Behovet av ett värdigt bemötande av medborgarna gäller alla myndigheter.
            Centerpartiet föreslår en ändring i förvaltningslagen som beskriver
            kravet på att människor får ett korrekt bemötande. Därför bör
            i förvaltningslagen tillföras ett tillägg angående bemötandefrågor.
          </note>
          <note>
            Fru talman! Jag yrkar bifall till reservation 7 och i övrigt
            till utskottets hemställan.
          </note>
          <note type="speaker">
            Anf. 154 HELENA BARGHOLTZ (fp):
          </note>
          <note>
            Fru talman! Under de senaste 20 åren har vi fått den flora av
            ombudsmän som vi nu har: Jämställdhetsombudsmannen, Ombudsmannen
            mot etnisk diskriminering, Barnombudsmannen, Handikappombudsmannen
            och Ombudsmannen mot diskriminering på grund av sexuell läggning.
          </note>
          <note>
            JO, Justitieombudsmannen, är alltjämt en levande realitet hos
            det svenska folket och har också inspirerat andra länder att inrätta
            liknande ombudsmän. Ordet ombudsman är numera, såvitt jag förstår,
            ett internationellt - ett engelskt - ord.
          </note>
          <note>
            Varje år inkommer ca 5 000 klagomål till JO. Det vittnar om ett
            väldigt stort behov hos medborgarna av att göra sin röst hörd
            när man anser sig ha blivit illa behandlad av myndigheter. JO
            konstaterar varje år i ca 500 fall att fel och försummelse har
            begåtts men åtal är numera sällsynta. Inte så sällan inträffar
            det att den kritiserade ämbetsmannen i sin tur kritiserar JO.
          </note>
          <note>
            Den ursprunglige JO med ämbetsmannaansvar som vapen var ett av
            de valda ombudens redskap för att se till att statens ämbetsmän
            följde folkrepresentationens intentioner och behandlade medborgarna
            med tillräcklig respekt. JO grep in mot ämbetsmän där medborgarna
            egentligen saknade rättsmedel och upprätthöll tanken på att statliga
            tjänstemän har fått sin myndighet för att tjäna medborgarna, inte
            för att uppträda som deras herrar.
          </note>
          <note>
            Med JO:s minskade makt och med införandet av en rad nya ombudsmän
            har ombudsmannafunktionen sjunkit ned till att bli ett ämbetsverk
            bland andra.
          </note>
          <note>
            Inrättandet av ombudsmän representerar dessutom ett uppifrånperspektiv.
            Man tillsätter en ombudsman i stället för att uppmuntra medborgarna
            att själva ingripa mot orättvisor och ge dem möjligheter att göra
            något åt dem. Det är betecknande att inflationen i ombudsmän har
            gått hand i hand med försvagningen av rättshjälpen - den rättshjälp
            som skulle ge medborgarna ekonomiska medel att själva föra sin
            talan.
          </note>
          <note>
            Det är mycket angeläget att den här utvecklingen inte fortsätter.
          </note>
          <note>
            Ombudsmannainstitutionen måste nu tydliggöras och förenklas.
            Ombudsmännen, med undantag av JO, bör slås samman till ett ombudsmannaämbete,
            gärna kallat Rättighetsombudsmannen, såsom föreslås i den gemensamma
            reservationen från Kristdemokraterna och Folkpartiet. Alla ombudsmän
            bör utses av riksdagen. Hit kan man föra nya ombudsmannauppgifter
            om det behövs men man ska vara mycket återhållsam med detta.
          </note>
          <note>
            Fru talman! Jag vill också ta upp behovet av homokompetens hos
            nyckelgrupper inom offentlig sektor. Detta har Kenneth Kvist mycket
            övertygande talat för. Jag tänker framför allt på behovet av denna
            kompetens inom rättsväsendet.
          </note>
          <note>
            Otaliga undersökningar visar att homo- och bisexuella är en grupp
            som löper större risk att utsättas för brott än vad andra medborgare
            i samhället gör. I
          </note>
          <note>
            dag känner många homosexuella när de har utsatts för brott tvekan
            inför att ta kontakt med rättsväsendet därför att de är rädda
            för att bli bemötta negativt på grund av sin sexuella läggning.
            Bristande kunskaper om homosexuellas situation kan också leda
            till sämre kvalitet på brottsutredningar eftersom rättsväsendet
            inte alltid förmår tolka de mycket speciella omständigheter som
            kan föreligga vid brott som riktas mot homosexuella. Därigenom
            finns risken att rättssäkerheten försämras.
          </note>
          <note>
            En ökad homokompetens inom rättsväsendets olika myndigheter kan
            stärka homosexuellas rättssäkerhet och öka benägenheten hos dem
            att verkligen våga anmäla brott och fullfölja en anmälan om brott.
            Anställda inom polisväsendet, åklagarväsendet, domstolsväsendet
            och kriminalvården behöver därför ha bättre kännedom om homosexualitet
            i allmänhet och om hur de homosexuella har det, hur deras liv
            ser ut.
          </note>
          <note>
            Domstolsverket är en central förvaltningsmyndighet för några
            av rättsväsendets myndigheter och bör lämpligen agera för att
            höja myndigheternas homokompetens.
          </note>
          <note>
            Jerry Martinger tog upp frågan om punktlighetsmål. Där har Moderaterna
            och Folkpartiet en gemensam reservation, som jag stöder.
          </note>
          <note>
            Med detta, fru talman, vill jag yrka bifall till reservationerna
            nr 1, nr 8 och nr 5.
          </note>
          <note type="speaker">
            Anf. 155 PER LAGER (mp):
          </note>
          <note>
            Fru talman! Jerry Martinger gjorde en intressant exposé över
            ombudsmannainstitutionen. Det tackar vi för. Vi slipper upprepa
            en del historiska fakta. Även
          </note>
          <note>
            Helena Bargholtz tyckte jag tillförde en del intressanta historiska
            saker i frågan, framför allt kanske idén om att försvagningen
            av rättshjälpen har ett samband med antalet ombudsmän. Det är
            intressant i sig.
          </note>
          <note>
            I Miljöpartiet är vi på det klara med att ombudsmän bör sortera
            under riksdagen och vara riksdagens ansvar. Vi har skrivit en
            motion, och följt upp med en reservation, där vi just tar upp
            problemet att ombudsmännens möjlighet att agera mer självständigt
            och oberoende bör garanteras. Det gör man genom att sortera dem
            under riksdagen, anser vi.
          </note>
          <note>
            Vi anser också att man kan lägga ihop dessa ombudsmän med JO-ämbetet.
            En del menar att det skulle resultera i en försvagning av JO,
            medan vi menar att det skulle innebära en förstärkning av de andra
            ombudsmännens verksamhet och status, inte minst när det gäller
            barnombudsmannen, som jag tycker är oerhört viktig.
          </note>
          <note>
            En annan fråga som är väldigt viktig är en ombudsman för mänskliga
            rättigheter. Jag vet att man måste vara försiktig med ombudsmannainstitutionen.
          </note>
          <note>
            Vi har, som tidigare påpekats, en rad olika ombudsmän som tillkommit
            under åren. Men vi anser att det borde finnas en gemensam ombudsman
            för mänskliga rättigheter. Det är en så stor fråga. Den gäller
            inte bara omvärlden, den gäller Sverige också.
          </note>
          <note>
            Jag yrkar bifall till reservation nr 2.
          </note>
          <note>
            Sedan skulle jag vilja ta upp en annan fråga. Den handlar om
            alkoholfri representation. Det gäller offentlig verksamhet.
          </note>
          <note>
            Utskottet anser att arbetstiden ska vara alkoholfri, att statliga
            medel inte ska användas för alkoholinköp.
          </note>
          <note>
            Ändå vet vi att det förekommer alkohol vid olika former av representation.
            Det menar jag är ett klart brott mot att föregå med gott exempel.
            Vi behöver inte alkohol för att umgås, för att representera. Vi
            behöver inte ha någon slags förståelse gentemot andra länder för
            behovet av alkohol vid representation.
          </note>
          <note>
            För övrigt gäller samma sak rökning för min del.
          </note>
          <note>
            Jag anser att det ska vara förbjudet vid all representation.
            Detta med tanke på de människor som har svårt med alkohol respektive
            rökning.
          </note>
          <note>
            Om vi nu håller oss till alkohol så räcker det inte att man säger
            att det ska vara återhållsamhet. Det duger helt enkelt inte, inte
            för en alkoholist i alla fall.
          </note>
          <note>
            Ska vi visa solidaritet med de människor som har det svårt i
            vårt samhälle är det väldigt enkelt att göra det på det här sättet,
            att ha alkoholfri representation med tanke på alkoholister.
          </note>
          <note>
            Jag är lite ledsen att inte Göran Magnusson är här.
          </note>
          <note>
            Han har skrivit ett särskilt yttrande. Jag skulle gärna ha velat
            diskutera med honom varför han, som är nykterist och såvitt jag
            förstår en stor förespråkare för alkoholfri representation, ändå
            stöder en utskottstext där man utgår från att man använder minsta
            möjliga alkoholservering och att målsättningen ska vara alkoholfri
            representation. Jag tycker att det är väldigt tråkigt att en av
            våra största förespråkare för alkoholfri representation viker
            sig på det sättet i denna fråga.
          </note>
          <note>
            Det hade varit viktigt att han hade markerat. Vi behöver vara
            fler som markerar detta.
          </note>
          <note>
            Det är inte en stor sak att klara av en förändring.
          </note>
          <note>
            Det kan man göra över natten. Eftersom hela intentionen är sådan
            är det bara att se till att det sker. Därför yrkar jag bifall
            till min reservation. Jag hoppas att det är fler i kammaren som
            kommer att stödja den och inte låtsas som om alkoholisterna inte
            finns här bland oss.
          </note>
          <note>
            Härtill, fru talman, har jag också stött motionen om homokompetens.
            Jag tycker att det också är en viktig fråga. Jag tycker att vi
            behöver en större kompetens i den offentliga verksamheten, precis
            som det sägs i motionen. Den ger jag också mitt stöd.
          </note>
          <note>
            Bifall till reservation 8!
          </note>
          <note type="speaker">
            Anf. 156 KERSTIN KRISTIANSSON GRAHN (s):
          </note>
          <note>
            Fru talman! Jag vill börja med att yrka bifall till utskottets
            hemställan och avslag på samtliga reservationer. I övrigt ska
            jag något kommentera de reservationer som finns.
          </note>
          <note>
            En av reservationerna handlar om ombudsmannaorganisationen. Där
            anser reservanterna, och det har det tidigare pläderats för här
            i kammaren, att alla ombudsmän ska sortera under riksdagen. I
            en reservation föreslås att JO läggs samman med övriga ombudsmän
            till en gemensam institution.
          </note>
          <note>
            Där anser utskottsmajoriteten, precis som tidigare sagts, att
            JO:s särställning bör understrykas och vidhåller tidigare ställningstaganden
            i frågan.
          </note>
          <note>
            Frågan om ombudsmännen organisatoriskt bör samlas under riksdagen
            eller samordnas på annat sätt är naturligtvis oerhört viktig rent
            principiellt. Här vill jag liksom tidigare talare hänvisa till
            dels Utredningen om översyn av handikappombudsmannen, dels
          </note>
          <note>
            Översynsutredningen om barnombudsmannen, som nu efter remissförfarandet,
            som tog slut den
          </note>
          <note>
            30 september, ligger på riksdagens bord. Här pågår alltså arbete.
            Låt oss inte föregripa det, utan måhända återkomma när det arbetet
            är klart och föra en vidare diskussion.
          </note>
          <note>
            Vad gäller frågan om Justitiekanslerns roll och en utredning
            kring denna vill jag påminna lite grann om att det har skett en
            utredning just kring Justitiekanslerns arbetsuppgifter under 90-talet.
            Det tillsattes nämligen en utredning i december 1991. Den lämnade
            sitt betänkande i april 1993. Jag kan notera att detta inte föranledde
            någon åtgärd från den dåvarande regeringens sida. I JK:s verksamhet
            i dess helhet gäller liksom för andra förvaltningsmyndigheter
            regeringsformens krav på saklighet och opartiskhet. Här anser
            utskottet att det inte finns anledning att misstro att inte arbetsuppgifterna
            utförs med iakttagande av detta.
          </note>
          <note>
            Vad gäller punktlighetsmål och dröjsmålstalan vid myndighetsutövning
            finns i dag - det har också påpekats från talarstolen - möjligheten
            för enskilda att kontakta JO eller JK om man tycker att det har
            tagit onödigt lång tid i handläggningsärendena. Då kan de i sin
            tillsyn granska om så har skett.
          </note>
          <note>
            Det är också viktigt att erinra om att det i vissa fall kan finnas
            förklaringar till varför ärenden dröjer.
          </note>
          <note>
            Det kan förekomma en ärendeanhopning på myndigheten som gör att
            det dröjer längre. Ärendet i sig kan vara så pass komplicerat
            att det föranleder extra undersökningar.
          </note>
          <note>
            Reservationen om korrekt bemötande av medborgare från myndigheters
            sida är naturligtvis angelägen.
          </note>
          <note>
            Jag är också medveten om, såväl som Åsa Torstensson i Centerpartiet,
            att det visst förekommer att man inte bemöts på ett korrekt sätt
            hos olika myndigheter.
          </note>
          <note>
            Men det är kanske inte så mycket fråga om en lagändring för att
            kunna röja undan problemen, utan det är kanske i högre grad fråga
            om utbildning och information. Det är upp till myndigheten själv
            att se till att så sker.
          </note>
          <note>
            Frågan om ökad homokompetens i statliga myndigheter och i rättsväsendet
            är oerhört angelägen.
          </note>
          <note>
            Visst har vi fått erfara att man kan bemötas på ett annorlunda
            sätt om man har en annorlunda sexuell läggning.
          </note>
          <note>
            Jag vill trots allt hänvisa till Statens kvalitets- och kompetensråd
            som började sitt arbete den 1 januari detta år. Det är här fråga
            om motioner från allmänna motionstiden 1998. Kanhända var det
            då inte riktigt klart hur rådet skulle fungera. Jag tycker nog
            att myndigheten är en resurs i sådana sammanhang.
          </note>
          <note>
            Fru talman! Jag vill avsluta med att än en gång yrka bifall till
            hemställan i betänkandet och avslag på samtliga reservationer.
          </note>
          <note type="speaker">
            Anf. 157 PER LAGER (mp) replik:
          </note>
          <note>
            Fru talman! Jag skulle vilja att Kerstin Kristiansson Grahn förklarade
            för mig varför man inte kan acceptera en alkoholfri representation
            utan i stället har de svepande förklaringarna om att vara återhållsam
            osv. Varför tog inte Kerstin Kristiansson Grahn upp den frågan
            i sitt anförande? Vad tycker Kerstin
          </note>
          <note>
            Kristiansson Grahn själv?
          </note>
          <note type="speaker">
            Anf. 158 KERSTIN KRISTIANSSON GRAHN (s) replik:
          </note>
          <note>
            Fru talman! Det är riktigt att jag missade den frågan i mitt
            anförande, Per Lager. Jag var övertygad om att Per Lager skulle
            återkomma i replikskiftet till den frågan.
          </note>
          <note>
            Per Lager vet att socialutskottet - det är deras område, det
            är en stor social fråga - har yttrat sig i frågan. Socialutskottet
            har valt att säga precis samma som konstitutionsutskottet har
            sagt, nämligen att återhållsamhet ska rekommenderas. Jag är övertygad
            om att man i myndigheter, landsting och kommuner -
          </note>
          <note>
            där kloka människor sitter i beslutsfattande positioner
          </note>
          <note>
            - följer den rekommendationen, dvs. återhållsamhet.
          </note>
          <note>
            Jag är övertygad om att det sker utan att riksdagen tar initiativ
            i den frågan.
          </note>
          <note type="speaker">
            Anf. 159 PER LAGER (mp) replik:
          </note>
          <note>
            Fru talman! Jag tycker att det är skrämmande att socialutskottet
            av alla utskott nöjer sig med åsikten om återhållsamhet. Hur förhåller
            man sig då till alla med alkoholbesvär? Alla vi som har varit
            med om att representera vet att det förekommer alkohol och vin.
          </note>
          <note>
            Hur förhåller man sig solidariskt till dem som har bekymmer med
            detta? Det räcker inte med att vara återhållsam. Det är som att
            slänga alkohol rätt i ansiktet på alkoholisten.
          </note>
          <note type="speaker">
            Anf. 160 KERSTIN KRISTIANSSON GRAHN (s) replik:
          </note>
          <note>
            Fru talman! Inte vare sig Per Lager eller jag känner till hur
            de har resonerat i socialutskottet. Den diskussionen får man lyfta
            fram där. Per Lagers partivänner i socialutskottet kanske kan
            göra det.
          </note>
          <note>
            Detta har blivit mer av en socialpolitisk fråga än en konstitutionell
            fråga. Därför tycker jag att frågan ska väckas i rätt sammanhang.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 oktober.)
          </note>
          <note>
            12 § Redovisning av fördelningen av medel från Allmänna arvsfonden
            under budgetåret
          </note>
          <note>
            1998
          </note>
          <note>
            Föredrogs socialutskottets betänkande 1999/2000:SoU2
          </note>
          <note>
            Redovisning av fördelningen av medel från Allmänna arvsfonden
            under budgetåret 1998 (skr.
          </note>
          <note>
            1998/99:125)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut skulle fattas den 20 oktober.)
          </note>
          <note>
            13 § Bibliotek, litteratur och kulturtidskrifter
          </note>
          <note>
            (förnyad behandling)
          </note>
          <note>
            Föredrogs kulturutskottets betänkande 1999/2000:KrU2
          </note>
          <note>
            Bibliotek, litteratur och kulturtidskrifter (förnyad behandling)
          </note>
          <note type="speaker">
            Anf. 161 INGER DAVIDSON (kd):
          </note>
          <note>
            Fru talman! Debatten fortsätter, det är bara ämnena som växlar.
            Nu är det dags att tala om bibliotek, litteratur och kulturtidskrifter.
          </note>
          <note>
            Jag vill börja med att ta upp en fråga som hela utskottet har
            ställt sig bakom, nämligen att begära att regeringen tillsätter
            en parlamentarisk utredning om ett handlingsprogram för att stärka
            svenska språkets ställning.
          </note>
          <note>
            Man kan fråga sig om ett sådant handlingsprogram behövs. Ja,
            det finns flera olika skäl till det.
          </note>
          <note>
            Svenskan är ett litet språk. Bara några miljoner av världens
            ca 6 miljarder invånare behärskar och använder svenska språket.
            Om det ska ha en chans att fortsätta att vara ett levande och
            rikt språk måste vi slå vakt om det i flera avseenden. Vi får
            se till att språket inte trängs undan i vare sig Sverige eller
            internationella sammanhang. Det är inte lika självklart längre
            att tala svenska på seminarier som hålls i Sverige eller i ledningsgrupper
            i näringslivet - för att ta ett par exempel. I EU-sammanhang händer
            det, även sedan vi har blivit medlemmar, att vi får kämpa för
            att få god tolkservice så att även svenska deltagare i olika sammanhang
            ska kunna utnyttja rätten att tala sitt eget språk. Internationaliseringen
            över huvud taget och den snabba utvecklingen av informationstekniken
            påverkar också svenska språkets ställning.
          </note>
          <note>
            Men det pågår också en utarmning av språket med andra förtecken.
            Det är fler och fler elever som lämnar skolan utan att kunna läsa
            tillräckligt bra svenska för att kunna tillgodogöra sig texten
            i t.ex. en vanlig dagstidning. Många barn och ungdomar har inte
            det
          </note>
          <note>
            "rika och nyanserade språk" som är läroplanens stolta målsättning
            att alla ska ha. I stället är språket ofta torftigt, ordfattigt
            och inte sällan förgrovat. I förlängningen är utarmningen av språket
            ett demokratiskt problem eftersom det krävs att man behärskar
            språket för att kunna delta i den demokratiska processen. Det
            är naturligtvis också ett socialt problem. Den som inte kan kommunicera
            har svårt att leva ett bra liv i ett så komplicerat samhälle som
            vårt.
          </note>
          <note>
            Allt detta är bakgrunden till att ett enigt utskott nu begär
            att en språkpolitisk parlamentarisk utredning tillsätts som får
            till uppgift att föreslå ett handlingsprogram för hur svenska
            språkets ställning kan stärkas och för hur alla i Sverige - oavsett
            språklig och social bakgrund - ska få möjlighet att tillägna sig
            svenska språket. I det arbetet utgör självfallet Svenska språknämndens
            åtgärdsförslag en bra utgångspunkt. Jag ser verkligen fram emot
            utredningen, som jag tror kan få stor betydelse för framtiden.
          </note>
          <note>
            Fru talman! Det finns få institutioner som omfattas av en sådan
            värme av stora delar av det svenska folket som folkbiblioteken.
            De senaste åren har många bibliotek tvingats minska sin verksamhet,
            filialer har stängts och öppettiderna har blivit mindre generösa.
            Det är en negativ utveckling som många av oss - kanske t.o.m.
            alla - är överens om måste hejdas.
          </note>
          <note>
            Frågan är bara på vilket sätt det görs bäst.
          </note>
          <note>
            Den bibliotekslag som infördes för några år sedan med just detta
            syfte har inte haft någon större inverkan på utvecklingen. Det
            verkar som om många kommuner har tagit den till intäkt för att
            kunna försvara nedskärningar på biblioteksområdet. Som så ofta
            har det som var tänkt som ett golv blivit ett tak.
          </note>
          <note>
            Kristdemokraterna var emot införandet av en bibliotekslag, bl.a.
            därför att vi befarade att det skulle bli just så. Nu finns lagen,
            och den är för närvarande föremål för en översyn. Därför föreslår
            vi ingen förändring nu utan väljer att avvakta översynen. Under
            tiden arbetar våra kommunpolitiker aktivt för att vända den nedåtgående
            trenden för biblioteken. Det handlar både om att få fram mer ekonomiska
            resurser i form av höjda anslag och om att ta till vara den resurs
            som stödföreningar och enskilda personer kan utgöra. I Stockholms
            kommun gör t.ex. de borgerliga partierna tillsammans med Stockholmspartiet
            en stor satsning på biblioteken i den budget som presenteras i
            dag i Stadshuset.
          </note>
          <note>
            Fru talman! Nästa fråga jag vill ta upp handlar också om böcker.
            Så sent som i söndags refererades en undersökning om barns läsvanor
            i ett Rapportinslag. Mellan 1984 och 1999 har antalet barn som
            läser en bok eller har någon som läser för sig en vanlig dag minskat
            från 85 % till 64 %. Den här undersökningen är bara en i raden
            som visar att barn läser mindre nu än tidigare. Det är sorgligt
            i första hand därför att böcker kan ge oss upplevelser som få
            andra medier.
          </note>
          <note>
            Men det är också sorgligt därför att det faktum att barn läser
            mindre är en av förklaringarna till den språkliga utarmning som
            jag var inne på tidigare.
          </note>
          <note>
            Böcker är dyra. Den ekonomiska situationen för många familjer
            är sådan att de inte kan prioritera inköp av böcker. Andra utgifter
            måste gå före. Eftersom böcker i dag har en momssats på 25 % är
            skatten en stor del av priset. Vi är ganska ensamma i Europa om
            att belägga böcker med maximal moms. År 1994
          </note>
          <note>
            sänktes bokmomsen i Finland med 10 procentenheter.
          </note>
          <note>
            Det ledde till att bokförsäljningen ökade med 10 %.
          </note>
          <note>
            Därför gick man vidare i Finland och har genomfört ytterligare
            en sänkning och är nu nere i 8 % moms på böcker. Sverige borde
            också kunna anpassa sig till omvärlden genom att sänka bokmomsen.
          </note>
          <note>
            När skatteutskottet behandlade frågan tidigare i år avstyrktes
            vår motion där med hänvisning till de skattesamtal som pågick
            mellan regeringen och oppositionen. Där borde frågan tas upp,
            tyckte majoriteten i skatteutskottet. Som vi alla vet har det
            varken blivit hackat eller malet av de samtalen, och jag har förstått
            att bokmomsfrågan inte var särskilt högt prioriterad medan de
            pågick. Vi kristdemokrater kommer att fortsätta att driva frågan
            och har anslagit medel för det i vår budgetmotion. I det här betänkandet
            gör vi det i form av ett särskilt yttrande.
          </note>
          <note>
            Fru talman! Slutligen vill jag yrka bifall till reservation 5
            som behandlar stöd till tidningen Samefolket och att reglerna
            för kulturtidskrifter ska ändras så att tidskrifter på samiska,
            finska och romani chib beaktas när bidrag beviljas. I propositionen
            Nationella minoriteter i Sverige skriver regeringen glädjande
            nog att de nationella minoriteterna - däribland samerna - bör
            beaktas vid fördelningen av de statliga stöden till litteratur
            och kulturtidskrifter. En viss höjning av stöden aviseras till
            år 2000. I budgetpropositionen kunde vi däremot inte läsa ut att
            de planerna fanns med. Vi kommer därför att följa upp den här
            frågan både när minoritetspolitiken och budgetpropositionen behandlas
            senare under hösten. Den här frågan måste äntligen få en lösning.
          </note>
          <note type="speaker">
            Anf. 162 LENNART FRIDÉN (m):
          </note>
          <note>
            Madame Speaker! Åh, förlåt, jag menar naturligtvis Fru talman!
            Men ibland kan man ju fundera över var vi finns och vilket språk
            som gäller. Inte långt härifrån huset finns Raoul Wallenberg-minnesmärket.
          </note>
          <note>
            Där finns textblad i två ställ. Över det ena står det
          </note>
          <note>
            English och över det andra står det Swedish. Ge mig ett enda
            skäl till att det inte står Svenska.
          </note>
          <note>
            I morse kunde de av oss som var på ett informationsmöte höra
            att just nu "peakar" Norge sin oljeproduktion. Hur gör man då?
            Berättar man Norgehistorier för oljeproduktionen? Sticker man
            pikar i den, eller vad? Självfallet menade föredraganden att man
            just nu hade sin produktion på toppnivå, med andra ord peak på
            engelska.
          </note>
          <note>
            I går fick vi i utskottet höra att Regeringskansliet hade "notifierat"
            några ämbetsverk om EU-regler.
          </note>
          <note>
            Vad hade man gjort? Jo, självfallet hade man uppmärksammat -
            på engelska: notified - dessa organ på en del frågor. Från EU-kommissionens
            representation i Sverige anmäls till riksdagen möjligheten till
            satellitförbindelse för "hearings". Vad är det denna hearing äger?
            S är ju genitivändelse i svenskan.
          </note>
          <note>
            I samband med det allmänna motionerandet häromveckan fick jag
            ett e-brev från ett annat partis kansli där vederbörande önskade
            en "hint" om en viss fråga. Vad är det för fel på en vink eller
            en antydan? I
          </note>
          <note>
            den nyligen framlagda filmpropositionen talas det om
          </note>
          <note>
            "fiktiva" filmer. Det måste finnas mer anslag till fiktion. Eftersom
            fiktion enligt Svenska Akademiens ordlista betyder fantasi och
            inbillning tycker jag inte att man behöver skriva propositioner
            om det. Tre gånger på mindre än fem minuter använde sig en besökande
            statssekreterare i utskottet för några veckor sedan av det svengelska
            verbet "mainstreama". Gå ut och be svenska folket förklara dess
            betydelse!
          </note>
          <note>
            Vid ett besök på en svensk helikopterbas fick jag veta att de
            hade för många olika typer av "vehiklar". I
          </note>
          <note>
            flera inbjudningar jag fått under det senaste året har det stått
            "Refreshments serveras". Nu när vi är mitt uppe i ishockeysäsongen
            matas vi med att matcher avgjorts med sudden death. Ja, en del
            har t.o.m. försvenskat det till att matchen avgjordes "med sudden".
          </note>
          <note>
            Sudden trodde jag var en sådan vi strök ut på tavlan med när
            jag gick i skolan. De som drabbas av att ett barn gått bort i
            plötslig spädbarnsdöd, som också brukar kallas för sudden death,
            mår illa därav, och det gör inte det hela bättre. Att jag dessutom
            tycker att det låter både barnsligt och larvigt att höra hur ett
            vanligt svenskt ishockeylag kallar sig Blue Bulls, att det har
            en coach och en stödförening som kallar sig för South Bank supporters
            gör naturligtvis inte att jag hamnar på "High score-listan" som
            det heter i ett svenskt TV-program.
          </note>
          <note>
            Det är ganska ofta förekommande att det slarvas med det svenska
            språket riktigt rejält i riksdagen. Nu tycker förstås någon att
            jag kastar sten i vårt glashus.
          </note>
          <note>
            Ingen kan tala eller skriva perfekt. Det går säkert att göra
            påpekanden om inkonsekvenser eller annat i mitt anförande nu,
            men jag tycker att vi måste skärpa oss allt ifrån talmän och chefstjänstemän
            till de nyaste bland ledamöter och anställda.
          </note>
          <note>
            Jag påpekade häromåret i ett anförande att t.ex.
          </note>
          <note>
            talmännen ofta inte skiljer på objekts- och subjektformer i samband
            med voteringar. Så är det än. Tack och lov för det arbete som
            utförs av Anita Hallberg och hennes kolleger. Det har hänt att
            jag varit irriterad på stenografretuschering, men oftast ska vi
            oavsett vi sitter på podiet eller nere i salen nog vara glada
            över att de framhoppande språkliga grodorna inte överlever trycket.
          </note>
          <note>
            Vi har ett antal enheter som har stor betydelse för språket som
            vårt viktigaste redskap i riksdagsarbetet.
          </note>
          <note>
            Där bör man hantera språket med stor noggrannhet.
          </note>
          <note>
            Inför sommaren fick vi från tryckeriet en hälsning där det stod
            "Svensk sommar är vi ensamma om - ta till vara på den lev och
            njut". Ja, antingen ska man ta vara på den, eller ta den till
            vara - men att ta till vara på, det är en språklig gräslighet.
            Men det är dessvärre ett vanligt fel, dock ett fel på svenska.
            Det som är mycket värre är att man, som jag redan antytt, genom
            att okritiskt och i strid med svenska såväl stavningsregler som
            grammatiska regler använder engelska eller starkt anglifierade
            uttryck, skapar oklarheter och sprider förvirring både med avseende
            på uttal och betydelse.
          </note>
          <note>
            Varför heter det help desk i stället för datahjälpen? Varför
            skriver man i Mitt i Strömmen om datahjälpen att "en av tre har
            ringt för support". Support betyder för den engelskspråkige inget
            annat än hjälp eller understöd. Om vi använder de engelska orden
            blir inte begreppet klarare, snarare blir det bara svårare för
            dem som inte behärskar språket att förstå vad vi talar om. Eftersom
            vi inte är uppfödda med engelska som modersmål och heller inte
            som regel tänker på det språket kan vi hamna snett med avseende
            på betydelsenyanser och synonymer.
          </note>
          <note>
            Jag tycker att vi borde gå före i en strävan att slå vakt om
            en god svenska. Sluta med "öppna upp" -
          </note>
          <note>
            det heter öppna. Riktningen anger att det finns en motsats uttryckt
            med samma verb. Men det finns inget "öppna ner". Det går inte
            att "stänga ner" sin dator, för man kan ju inte "stänga upp" den.
            Vi behöver inte verbet implementera på svenska, och inte heller
            leasa.
          </note>
          <note>
            I Arbetet Väst i Göteborg kunde man den 9 mars i år läsa en krönika
            av Kjell Sehlin, en mycket språksäker skribent. Under rubriken
            "Slå vakt om svenskan" tog han upp några av de vanligaste språkliga
            övertrampen. Han talar om att svenska håller på att eroderas och
            uppmanar oss alla att "slå vakt om modersmålet och med kraft slå
            tillbaka mot dataknuttar och andra som svänger sig med uttryck
            som är obegripliga för flertalet".
          </note>
          <note>
            Ur en kommunal handling från Mölndal citerade han om ett "upplevelsecentrum,
            som bör inriktas på leisure snarare än retail". Där stod om "cosmic
            bowling, vitualreality upplevelser" osv. Utifrån en annons med
            rabatt i en vitvarubutik på
          </note>
          <note>
            "Cookshopsortimentet" ställde han frågan: "Finns det inte kastruller
            och stekpannor i svenska kök numera?
          </note>
          <note>
            Väljer man nuförtiden ur sitt Cookshopsortiment när det är dags
            att laga isterband?" Och så tar han upp alla skyltar med genitivapostrof
            - något vi inte använder i god svenska. Han vill sätta en röd
            bock ovanför fönstret, ta föreståndaren i örat och skicka vederbörande
            på någon lämplig kurs i svenska.
          </note>
          <note>
            Fru talman! Sällan har jag tyckt att en ledarskribent i en socialdemokratisk
            tidning har haft så rätt!
          </note>
          <note>
            Fru talman! Även jag har fått rätt. Bl.a. i motionen
          </note>
          <note>
            1994/95:Kr260 - jag hade också skrivit om detta i tidigare motioner
            andra år - skrev jag att ett antal åtgärder borde vidtas för vård
            och skydd av det svenska språket. Motionen avslogs. Följande år
            var samma tankar högsta sanning. Då dök de upp i den stora kulturpropositionen.
            Nu går ett enigt utskott vidare på samma väg och begär tillsättande
            av en parlamentarisk utredning för ett handlingsprogram i frågan.
            En får tacke, som det heter på mål. Och självfallet får detta
            mitt och Moderaternas fulla stöd.
          </note>
          <note>
            En liten kille i huset kom i våras och frågade:
          </note>
          <note>
            Farbror Lennart, får man skriva skit i tidningen? Det sagda kunde
            ju betyda mer än en sak, så jag bad honom visa vad han menade.
            I en reklamtidning visade han mig en symaskinsannons där man talade
            om att till maskinen följde sömnadskit. När jag talade om att
            det betydde att det på köpet kom med en liten sömnadssats eller
            syutrustning så frågade han: Varför skriver de inte det då?
          </note>
          <note>
            Det var en modern variant av kejsarens nya kläder
          </note>
          <note>
            - barnet som säger sanningen.
          </note>
          <note>
            Låt mig läsa något ur motionen från januari 1995:
          </note>
          <note>
            Det är också viktigt med tanke på dem som ska lära sig språket
            från grunden, våra yngsta skolelever och våra invandrare, att
            dessa inte möter onödiga svårigheter genom olika språksignaler
            från skola och massmedier. Slapphet och relativism i språkbruket
            förstärker kommunikationsproblemen och ökar därmed spänningen
            mellan generationer och mellan olika sociala och etniska grupper.
            Det är ett socialt handikapp att inte behärska språket. Att sådana
            problem skapas är inte acceptabelt.
          </note>
          <note>
            Jag fortsätter sedan med att tala om de här fånerierna, t.ex.
            när man inte kunde hitta på ett bra namn på det som borde heta
            fickstereo eller något på svenska.
          </note>
          <note>
            Man döpte det till freestyle - något som ingen i den engelskspråkiga
            världen vet vad det är eftersom det betyder något helt annat där.
          </note>
          <note>
            Det är just på dataområdet, reklamområdet och framför allt på
            det ekonomiska området som en hel del sådana här uttryck förekommer.
            De är fullständigt onödiga, och de gör det ibland svårt för dem
            som ska försöka sätta sig in i ett visst områdes språk att kunna
            nå vad där står.
          </note>
          <note>
            Fru talman! Jag skulle kunna hålla på ganska länge med det här
            - det finns mycket. Jag har inte samlat ihop detta, utan det kan
            man snabbt plocka ut av det som man stöter på dagligdags. Jag
            är därför väldigt glad över att vi nu ska göra något åt det här.
          </note>
          <note>
            Jag ska avsluta med några punkter rörande resten av betänkandet.
          </note>
          <note>
            Precis som Inger Davidson kan vi konstatera att bibliotekslagen
            blev det vi har befarat. Det är därför vi moderater står fast
            vid vårt tidigare ställningstagande - att den bör avskaffas. Den
            bör avskaffas både därför att den har trampat på den kommunala
            självstyrelsen, och framför allt därför att den har skadat biblioteksverksamhet.
            Vi kan konstatera bibliotekens stora betydelse för autodidakter,
            bibliotekens betydelse för folkbildning, bibliotekens betydelse
            för demokratin, bibliotekens betydelse som dokumentationscentrer
            och bibliotekets betydelse som ett centrum där man kan träffas
            - ett kulturellt centrum för olika verksamheter.
          </note>
          <note>
            Som Inger Davidson sade i sitt anförande ser vi att det finns
            en del kommuner som har tolkat lagen så att där kan man lägga
            sitt tak för biblioteksverksamheten i stället för sitt golv. Vi
            i tre partier drar den slutsatsen att vi ska stå fast vid det
            som vi redan för flera år sedan uttryckte och har upprepat sedan
            dess, nämligen att bibliotekslagen var ett misstag och att den
            borde rivas upp.
          </note>
          <note>
            En annan sak som säkert kommer att behandlas vid fler tillfällen
            här under det kommande året är det som Inger Davidson också berörde
            i sitt anförande, nämligen bokmoms. Vi har från den moderata kulturkommittén
            skrivit en motion som hamnade i ett annat utskott, nämligen skatteutskottet.
            Vi påpekade där det orimliga i att momssatserna inom kulturområdet
            är så olika. Det innebär faktiskt att man med skattesatserna styr
            kulturkonsumtionen, om vi ska använda det ordet. Det rimligaste
            är naturligtvis att man har en och samma skattesats över hela
            kulturområdet. Vi tycker att man ska titta på hur man rent praktiskt
            ska kunna genomföra det, och vad det får för ekonomiska konsekvenser
            för statskassan. Vi tycker att det vore en rimlighet.
          </note>
          <note>
            Fru talman! Eftersom jag något har överskridit den tid som jag
            angav att jag skulle tala och timmen är sen ska jag avsluta med
            att yrka bifall till reservation nr 1 i det föreliggande betänkandet.
          </note>
          <note type="speaker">
            Anf. 163 INGER DAVIDSON (kd) replik:
          </note>
          <note>
            Fru talman! Jag blev lite orolig när jag hörde Lennart Fridén
            beskriva sin syn på språket. Han talade exakt om vad som är rätt
            och vad som är fel. Tanken med detta är ju inte att riksdagen
            ska bli något slags språkpolis, utan det ska tas fram ett handlingsprogram.
            Svenska språknämnden och andra organ som ägnar sig mer åt att
            avgöra hur man t.ex. kan föra in engelska ord eller vad det nu
            kan handla om i det svenska språket på ett bra sätt ska sedan
            göra just det.
          </note>
          <note>
            Jag vill gärna fråga om lite andra aspekter - de sociala och
            demokratiska aspekterna på språkkunskap hos bl.a. våra nya svenskar,
            men också hos många andra elever i skolorna. Hur ser Lennart Fridén
            på detta? Jag skulle vilja att han utvecklade det lite mer.
          </note>
          <note>
            När det gäller bibliotekslagen kan mycket tyda på att den fått
            just effekten att man gjort till tak det som borde ha varit golv.
            Men vi vet ju inte detta säkert -
          </note>
          <note>
            det kan också ha haft andra orsaker. Den ekonomiska situationen
            för kommunerna kan ha gjort att de har tvingats skära ned. Av
            den anledningen avvaktar vi översynen. Vi vill få ett bättre beslutsunderlag
            innan vi bestämmer oss.
          </note>
          <note>
            Jag undrar hur Lennart Fridén kan vara så säker på detta att
            han kan konstatera att det är bibliotekslagen som är orsaken till
            alla de här negativa effekterna på biblioteken. Så långt vågar
            inte jag gå.
          </note>
          <note type="speaker">
            Anf. 164 LENNART FRIDÉN (m) replik:
          </note>
          <note>
            Fru talman! Jag beskyllde inte bibliotekslagen för att vara orsak
            till allt detta. Men vi kan konstatera att redan innan den hade
            trätt i kraft blev jag uppsökt av vice ordföranden i kulturnämnden
            i Sotenäs kommun i Bohuslän, en moderat. Han kunde visa mig papper
            -
          </note>
          <note>
            jag har citerat dem tidigare här i kammaren - där den dåvarande
            socialdemokratiska ledningen i kommunen hade lagt fram ett förslag
            om att man med tanke på vad bibliotekslagen skulle komma att föreskriva
            bara skulle ha ett enda bibliotek i kommunen. Resten skulle man
            lämna ut till olika folkrörelser. Vi vet att sedan dess har några
            av dem lagts ned. Det började alltså redan då. Det finns också
            sådant som tyder på att det i flera andra kommuner är på samma
            sätt.
          </note>
          <note>
            Vi behöver inte invänta något ytterligare. Vi kan bara konstatera
            att lagen inte har givit vad den skulle ge - det har ju Inger
            Davidson själv konstaterat. Det finns alltså inget skäl till att
            ha den kvar.
          </note>
          <note>
            Jag skulle kunna fortsätta att citera min gamla motion - jag
            tog bara en liten del av den. Självfallet är ett språk levande.
            Det är statt i en ständig och naturlig utveckling. Det kan aldrig
            stå stilla. Den språkrenhet, s.k. purism, som den för ett sekel
            sedan bortgångne Viktor Rydberg eftersträvade är inte möjlig eller
            önskvärd. Inte heller Islands system för skydd av det egna språket
            torde fullt ut vara tillämpbart hos oss. Men man måste hela tiden
            se till att man har en viss stadga.
          </note>
          <note>
            Låt mig säga en sak som jag glömde att säga i mitt inledningsanförande.
            Nyligen kom Svenska Akademien med en produkt som de fick i uppdrag
            av kungen att göra när de startade redan för över 200 år sedan,
            nämligen grammatiken. Äntligen finns det en svensk grammatik!
            Den hoppas jag att alla skolor och andra skaffar sig. Den kommer
            de att ha stor hjälp av, även om den är ganska dyr. Det är ingen
            folklig sak precis - den kostar 2 500 kr ute på marknaden. Men
            äntligen finns det lite stadga. Med grammatikens hjälp skulle
            man faktiskt kunna göra ganska mycket på det här området. Jag
            hoppas att den dessutom kommer att vara en bra tillgång på våra
            folkbibliotek t.ex.
          </note>
          <note type="speaker">
            Anf. 165 INGER DAVIDSON (kd) replik:
          </note>
          <note>
            Fru talman! Vi är överens om det sista. Den här grammatiken kommer
            att få betydelse. Vi hoppas i alla fall att den kommer att få
            det och att man verkligen använder den.
          </note>
          <note>
            Men jag tror att risken med det resonemang som
          </note>
          <note>
            Lennart Fridén för när det gäller bibliotekslagen är att det
            kan leda till att man vid den här översynen kommer fram till att
            man ska göra den ännu mer detaljerad än den är i dag och kanske
            tala om hur många bibliotek och filialer som ska finnas. Den utvecklingen
            vill jag absolut inte se. Det är också en anledning till att jag
            väljer att avvakta översynen innan jag kräver att lagen eventuellt
            ska avskaffas. Nu finns den där, och den har ett symbolvärde i
            dessa nedskärningstider som fortfarande råder i många kommuner.
          </note>
          <note>
            Det är skillnad på att säga nej till en lag som är på gång och
            att ta bort en som redan finns i det läge som fortfarande råder.
            Det kan uppfattas så att riksdagen nu har ändrat inställning till
            bibliotekens varande.
          </note>
          <note type="speaker">
            Anf. 166 LENNART FRIDÉN (m) replik:
          </note>
          <note>
            Fru talman! När vi gjorde ett gemensamt ställningstagande för
            några år sedan - då var inte Inger
          </note>
          <note>
            Davidson med i utskottet - hade vi ganska många diskussioner
            mellan våra partier om detta. Vi var helt överens om att den stora
            risken var att det skulle bli på det här sättet. Det är mycket
            möjligt att man i den översyn som Inger Davidson talar om kommer
            fram till att man tror att man ska kunna klara av det hela genom
            att standardisera till ett slags mönsterbibliotek och säga att
            så här måste det vara.
          </note>
          <note>
            Men om vi plockar bort lagen finns ju inte den risken heller.
            Jag menar att den är till stor skada. Det finns inget mönsterbibliotek.
            De måste få utvecklas på olika sätt över hela landet.
          </note>
          <note>
            Jag hade kanske inte väntat mig den här lilla replikomgången
            med Inger Davidson, men jag hade en aning om det. Nu ska jag vara
            lite elak och säga att det kanske har varit lite känsligt och
            jag vet att det har varit tveksamheter i kd innan man gjorde det
            här ställningstagandet. Det hade varit skönare om vi alla hade
            stått på samma punkt som vi gjorde tidigare och sagt: Nej, det
            här är inte bra. Vi är ju helt överens om att det inte blev det
            resultat som man hade tänkt sig.
          </note>
          <note>
            Vi får väl fortsätta, fast på olika sätt, att motarbeta sådana
            förslag som att det ska vara en minimistandard eller att det ska
            vara en viss standard. Då kommer nästa fråga som var uppe i diskussionerna
            för några år sedan, nämligen hur man ska åtgärda detta. Det måste
            ju vara någon typ av repressalie om man bryter mot lagen. Är det
            kommunstyrelsens ordförande, kommunbibliotekarien eller vem är
            det som ska stå för detta? Vilka påföljder ska det bli? Vi har
            alltså stiftat en lag där det inte blir några påföljder om man
            bryter mot den. Sådana lagar ska vi inte ha. Dessutom tafsar man
            på den kommunala självstyrelsen. Det är många fel med bibliotekslagen.
            Vi hade kunnat se vad som hände i Danmark. Där hände precis det
            som vi befarade skulle hända här också. Många kommuner lade ned
            och hade bara ett enda bibliotek eftersom det var vad som föreskrevs.
            Vi borde ha lyssnat på detta innan vi hamnade i den nuvarande
            situationen.
          </note>
          <note type="speaker">
            Anf. 167 PETER PEDERSEN (v):
          </note>
          <note>
            Fru talman! Jag vill inleda mitt anförande med att uttrycka stor
            glädje över att ett enigt kulturutskott tillstyrkt Vänsterpartiets
            motion från förra året Kr275
          </note>
          <note>
            yrkande 22. Där yrkas det att riksdagen ger regeringen i uppdrag
            att i enlighet med vad i motionen anförts tillsätta en parlamentarisk
            utredning som lägger upp ett handlingsprogram för svenska språket.
            Charlotta
          </note>
          <note>
            Bjälkebring från Vänsterpartiet kommer att ta upp denna fråga
            i sitt anförande senare i debatten.
          </note>
          <note>
            Fru talman! I regeringens proposition På ungdomars villkor, proposition
            1998/99:115, redovisas att mellan 5 000 och 10 000 elever lämnar
            grundskolan varje år utan att kunna läsa och skriva tillräckligt
            bra för att klara ett aktivt samhällsliv.
          </note>
          <note>
            Att kunna läsa och skriva är grundläggande förutsättningar för
            den enskildes möjligheter att delta i samhällsdebatten och att
            kunna nyttja yttrandefriheten på ett fungerande sätt och därmed
            kunna påverka utvecklingen i det demokratiska samhället.
          </note>
          <note>
            Det läses fortfarande mycket i Sverige. Det köps många böcker
            och det lånas böcker på våra bibliotek.
          </note>
          <note>
            Men alltfler ställs utanför den kanske viktigaste bokklubben,
            nämligen klubben för dem som kan läsa.
          </note>
          <note>
            Man knäcker inte den s.k. läskoden. Man lär sig inte att läsa.
            Det är främst pojkar och unga män som av olika skäl väljer bort
            läsandet och boken. Läsandet och läsförståelsen är intimt kopplade
            till läsarens sociala bakgrund. Om ambitionen är att öka läsandet
            och minska kulturklyftorna måste det till ett brett spektrum av
            läsfrämjande åtgärder där alla aktörer tar sitt ansvar. Det finns
            alltså inte en enda åtgärd som kan åstadkomma en lösning på detta
            stora problem.
          </note>
          <note>
            Det finns en rad oroande tecken och tendenser.
          </note>
          <note>
            Låt mig nämna några exempel.
          </note>
          <note>
            Många biblioteksfilialer läggs ned runtom i landet. I länen Örebro,
            Västmanland och Värmland har antalet bibliotek och biblioteksfilialer
            minskat från
          </note>
          <note>
            147 till 97 mellan åren 1990 och 1998. Här bör regeringen - och
            här har jag en annorlunda uppfattning än
          </note>
          <note>
            Moderaterna och Kristdemokraterna - överväga en ändring av bibliotekslagen
            för att motverka denna utveckling som är negativ för läsandet
            i landet. Om det blir flera mil till huvudbiblioteket i tätorten,
            t.ex. i
          </note>
          <note>
            Bergslagen eller i det inre av Norrland, ökar rimligtvis risken
            betydligt för att alltfler väljer bort besöket på biblioteket,
            väljer bort att låna böcker på biblioteket.
          </note>
          <note>
            Det statliga stödet till arbetsplatsbiblioteken togs bort under
            90-talet och antalet arbetsplatsbibliotek har minskat. På många
            håll har bokbussarna dragits in.
          </note>
          <note>
            Det har kommit brev hit till riksdagen som meddelat att man är
            väldigt orolig för den utvecklingen i många glesbygdskommuner.
          </note>
          <note>
            År 1998 saknade hela 78 kommuner en egen bokhandel inom kommunens
            gränser. Cirka hälften av alla kommuner i Sverige saknar en egen
            fackbokhandel. Den svenska bokbranschen påvisar en hög koncentration
            där ett fåtal koncerner intar en mycket dominerande ställning.
            Den vanliga bokhandeln har stor konkurrens från varuhusens s.k.
            pallförsäljning av bästsäljare - jag hade skrivit bestsellers,
            men jag ändrade det efter Lennart Fridéns anförande till bästsäljare
            - bokklubbar och ökad Internetförsäljning.
          </note>
          <note>
            Fru talman! Det är förhållandevis dyrt att skicka böcker på posten.
            Många tycker att böcker är dyra.
          </note>
          <note>
            Den som inte själv läser böcker köper inte böcker, ger sannolikt
            i mindre omfattning bort böcker i present och får inga böcker
            i julklapp, farsdagspresent eller morsdagspresent. Den som inte
            prioriterar det egna läsandet väljer kanske också bort läsandet
            för sina barn. På det sätter fortplantas utanförskapet när det
            gäller litteratur och läsning med allt vad det innebär av missade
            möjligheter till upplevelse, inlevelse och utveckling.
          </note>
          <note>
            Hur kan då läsandet stimuleras? Vänsterpartiet menar att det
            krävs ett medvetet och långsiktigt arbete. Det finns inga enkla
            lösningar. Det krävs olika åtgärder och en bra avvägning mellan
            dessa åtgärder.
          </note>
          <note>
            Det finns i dag en rad olika former av stöd till läsandet och
            boken, t.ex. bidrag till den regionala biblioteksverksamheten,
            utgivningsstöd, stöd till bokhandeln, distributionsstöd till bibliotek
            och bokhandel, stöd till läsfrämjande åtgärder för barn och unga
            m.m.
          </note>
          <note>
            Vänsterpartiet vill att en regel om kvalitetssäkring införs i
            bibliotekslagen. Vi nöjer oss i nuläget med att konstatera detta
            eftersom det pågår en översyn av bibliotekslagen i Regeringskansliet.
          </note>
          <note>
            Fru talman! Riksdagen beslutade under 1997/98
          </note>
          <note>
            års riksmöte att det statliga utgivningsstödet skulle kompletteras
            med ett distributionsstöd. Det förlag som erhållit statligt stöd
            för sin utgivning blev därmed skyldig att åta sig att tillhandahålla
            ett visst antal exemplar av varje utgivningsstödd titel för distribution
            till folkbibliotek och olika bokhandlar. Sammanlagt fördelas ungefär
            270 000 volymer gratis till kommunerna och de 100 bokhandlarna.
          </note>
          <note>
            Vänsterpartiet är positivt till att utgivningsstödet har kompletterats
            med ett distributionsstöd, men vi anser att det här stödet är
            otillräckligt. Vi skulle dessutom vilja se åtgärder när det gäller
            spridning av nordisk litteratur och stöd till en nordisk bokkatalog.
          </note>
          <note>
            Dessutom bör nya beslut om distributionsstödet ställas mot och
            jämföras med effekten av en eventuellt sänkt moms på böcker. Vi
            är medvetna om att distributionsstödet för de utgivningsstödda
            titlarna infördes först den 1 januari 1999 och att det inte gått
            så lång tid sedan dess.
          </note>
          <note>
            Vi är också medvetna om att Statens kulturråd för närvarande
            utreder bokmomsen, bl.a. för att få klarhet i hur stor statens
            inkomst av denna moms egentligen är. Där finns det en variation
            på mellan 800 miljoner och 1,4 miljarder. Det är ganska mycket
            pengar. Det kan vara bra att veta hur stort den egentligen är.
            Den här utredningen ska enligt uppgift från Statens kulturråd
            vara klar i december innevarande år.
          </note>
          <note>
            Fru talman! Vänsterpartiet finner det emellertid fullt rimligt
            och önskvärt att effekten av olika läsfrämjande åtgärder jämförs
            med varandra så att eventuellt nya åtgärder på området med syfte
            att öka läsandet ger största möjliga måluppfyllelse. Med anledning
            av detta vill jag avsluta mitt anförande med yrka bifall till
            Vänsterpartiets reservation nr 3 under mom. 8 beträffande distributionsstödet.
          </note>
          <note type="speaker">
            Anf. 168 LENNART FRIDÉN (m) replik:
          </note>
          <note>
            Fru talman! Jag kan hålla med om mycket av det som Peter Pedersen
            har sagt, men jag var lite fundersam över en sak. Han talade om
            de bokhandlare som har försvunnit.
          </note>
          <note>
            I början av 70-talet upphörde väldigt många kommuner med att
            låta de små lokala bokhandlarna distribuera skolböckerna och tog
            själva hand om detta i samarbete med Bibliotekstjänst i Lund.
            Detta innebar att man på många ställen, bl.a. på den ort där jag
            då bodde, Herrljunga, helt enkelt knäckte den lokala bokhandeln.
            Det skedde ofta i socialdemokratiskt styrda kommuner, med hjälp
            av dåvarande vpk. Peter
          </note>
          <note>
            Pedersen tycker att man då gjorde fel.
          </note>
          <note>
            Det har t.ex. i Boliden blivit så att man i bokhandeln kan gå
            in och spela på V 75, köpa penninglotter och möjligtvis några
            tidningar. Man kan beställa en bok, men det finns inga på hyllorna.
            Jag har fått reda på att det var effekten av att kommunen slutade
            med att låta den lokala bokhandlaren vara med om att distribuera
            skolböcker.
          </note>
          <note>
            Detta har alltså på sådana ställen skett med hjälp av s och v,
            men nu tycker man att detta var fel.
          </note>
          <note type="speaker">
            Anf. 169 PETER PEDERSEN (v) replik:
          </note>
          <note>
            Fru talman! Min hemkommun Degerfors är en av de kommuner som
            inte har någon egen bokhandel.
          </note>
          <note>
            För egen del tycker jag att det inte finns någon anledning att
            försvåra lönsamheten för en bokhandel, om det finns en sådan på
            orten. Man kan köpa in skolmaterial men framför allt skolböcker
            den vägen. Jag ser ingen anledning till att det ska behöva uppstå
            någon konkurrenssituation.
          </note>
          <note>
            Det stora problemet är dock att det i dag finns en rad andra
            sätt att köpa böcker på. Man kan köpa allt från korv till böcker
            och cd-skivor på mackar - eller jag kanske ska säga bensinstationer
            - och det är jättebra, men tyvärr har de ett väldigt smalt sortiment.
          </note>
          <note>
            Många duktiga författare med stort och djupt innehåll får ingen
            möjlighet till avsättning där, och många läsare får därför aldrig
            ta del av deras litteratur. Den lite mer lättlästa litteraturen
            kan vara en lämplig övergång till annan litteratur, men många
            läsare får inte en sådan chans. Jag tycker att det är ett större
            problem.
          </note>
          <note type="speaker">
            Anf. 170 LENNART FRIDÉN (m) replik:
          </note>
          <note>
            Fru talman! Ordet "mack" är faktiskt en svensk kortform för den
            första firma som tillverkade bensinpumpar. Det ordet kan vi alltså
            använda. Tillverkarnamnet Mack var angivet på pumparna.
          </note>
          <note>
            Det viktigaste att påpeka är att man där det fortfarande finns
            bokhandlar inte bör försvåra förhållandena för dem. Jag är tacksam
            för beskedet på den punkten. Den lokala bokhandeln har varit en
            oerhört stor tillgång på många orter. Jag har på orter där jag
            har bott sett hur trist det har blivit när bokhandlarna har försvunnit.
            När jag kommer tillbaka dit märker jag faktiskt effekter på hela
            kulturlivet.
          </note>
          <note>
            Det har i flera fall varit så att kommunerna varit kortsynta
            och satsat på egendistribution av sina skolböcker, och därmed
            har den sista utkomstmöjligheten som gjort att man kunnat hålla
            näsan över vattnet försvunnit.
          </note>
          <note type="speaker">
            Anf. 171 PETER PEDERSEN (v) replik:
          </note>
          <note>
            Fru talman! Jag vill bara avsluta med att säga att vi i den här
            frågan i sak verkar vara ganska överens.
          </note>
          <note>
            Jag kan bara hoppas att man i alla andra utskott i sådana här
            debatter är lika noggrann som vi nu har försökt vara med att använda
            svenska uttryck och begrepp där sådana finns.
          </note>
          <note type="speaker">
            Anf. 172 BIRGITTA SELLÉN (c):
          </note>
          <note>
            Fru talman! Bibliotekslagen ska avskaffas! Centerpartiet tillstyrker
            det kravet och har så gjort ända sedan lagen kom till. Vid riksmötet
            1997/98 sade vi så här i ett särskilt yttrande: Vi ser att det
            finns en risk att lagen kan få till följd att kommunerna inskränker
            sina satsningar på biblioteksverksamheten till den miniminivå
            som lagen anger.
          </note>
          <note>
            Vid det tillfället skrev, som nämnts tidigare i debatten, flera
            partier under på detta, nämligen Moderaterna, Folkpartiet, Kristdemokraterna
            och Centerpartiet.
          </note>
          <note>
            Den oro som vi känner på grund av bibliotekslagen beror, precis
            som Lennart Fridén påpekat tidigare i debatten, på att man när
            det ska skäras ned i utgifterna kommer att åberopa bibliotekslagen
            och anse att det behövs bara ett bibliotek i en kommun. Med tanke
            på den debatt om språket som pågår dels här i kammaren i dag,
            dels ute i samhället, är det av största vikt att vi värnar om
            biblioteken ute i våra kommuner.
          </note>
          <note>
            Centerpartiet skriver i sina motioner om skola och kultur i år
            att det krävs olika åtgärder för att öka läsandet. Vi anser bl.a.
            att det ska genomföras en kampanj i samarbete mellan landets kommuner,
            skolor och bibliotek. För att klara det behövs det bibliotek med
            kunnig personal som är tillgänglig för alla. Det kan bidra till
            att göra läsningen lustbetonad och till att ge positiva läsupplevelser.
          </note>
          <note>
            Bokmomsen, som också har lyfts fram här i debatten, är viktig
            att diskutera. Den är viktig för att stimulera läsintresset och
            kunskapsinhämtandet. Vi har t.ex. i vår kulturmotion skrivit att
            en av grundtankarna inom EU är konkurrens på lika villkor. Vi
            funderar lite grann över hur det egentligen är med bokmomsen.
            Den tas inte ut på lika villkor. Om man handlar böcker i Storbritannien
            behöver man inte betala 25 % bokmoms, som man måste göra här i
          </note>
          <note>
            Sverige.
          </note>
          <note>
            Det är i dag också viktigt att ventilera frågan om bokmomsen,
            eftersom den litteratur som tillhandahålls via bokhandlarna, även
            på svenska, kan köpas i andra länder via Internet utan att bokmoms
            behöver betalas. Det är viktigt och bra att den frågan lyfts fram.
          </note>
          <note>
            Jag yrkar från Centerpartiets sida bifall till reservation 1
            under mom. 1, som handlar om bibliotekslagen.
          </note>
          <note>
            Fru talman! De möjligheter som den tekniska utvecklingen ger
            för kultur och medier är en hjärtefråga för Centerpartiet. Också
            den frågan behandlas i detta betänkande. Vi har dock inte motionerat
            om det i detta sammanhang, som gäller bibliotek och skola. Vi
            anser att informationstekniken är viktig inom alla områden i samhället.
          </note>
          <note>
            Vi har under det förra riksmötet med viss framgång lyft fram
            frågan om en digital allemansrätt, och i det ärendet har vi uppmärksammat
            en satsning inom bildningsområdet. Målet är att alla ska ha lika
            möjligheter att använda informationsteknik som ett medel för ökad
            kunskap, demokrati och rättvisa. Vi tycker inte att det är rätt
            väg att lyfta fram detta bara inom utbildningsområdet, som man
            har gjort i den beredning som skriver om satsningen på Internet.
          </note>
          <note>
            Vi vill att alla ska ha möjlighet att nå detta mål, och vi vill
            därför bygga ut bredbandsnätet till alla medborgare i hela landet.
            Satsningen i skolan och i biblioteken är förvisso bra, men vi
            tycker inte att vi kan ge alla elever runtom i landet möjlighet
            att känna att rättvisa råder, om de inte kan koppla upp sig på
            nätet hemifrån.
          </note>
          <note>
            Med utbyggda möjligheter till uppkoppling ser vi också möjligheter
            för medborgare i både Abisko och
          </note>
          <note>
            Trelleborg att på lika villkor beställa biljetter till olika
            kulturella arrangemang runtom i landet utan att behöva stå i kö
            i centralorten. Det kan t.ex. gälla att köpa biljetter till Dramaten,
            till en nyårsrevy hemma i kommunen, till en fotbollslandskamp
            eller till något annat.
          </note>
          <note>
            Fru talman! Till sist vill jag föra fram några funderingar kring
            det svenska språket. Jag tycker att det är väldigt glädjande att
            Vänsterpartiets motion om ett handlingsprogram för att främja
            svenska språket har vunnit gehör bland alla partier i kulturutskottet.
            Jag vill av hela mitt hjärta lyckönska er till den framgången.
          </note>
          <note>
            Det svenska språket har ju också uppmärksammats i partiledardebatten
            tidigare i dag. Då har det framför allt påpekats att det förekommer
            ett förnedrande bruk av ord mot människor i skola, hem och familj.
            Motionärerna påpekar att en utarmning av svenska språket breder
            ut sig ute samhället, främst bland ungdomar men även bland vuxna
            som bor i områden med mycket hög andel invånare med utländsk bakgrund.
            Det må vara sant.
          </note>
          <note>
            Alf Svensson lyfte t.ex. i dag fram att det behövs ordning, reda
            och civilkurage hos alla som jobbar med människor.
          </note>
          <note>
            I den debatten handlade det främst om okvädinsord, men hur använder
            vi språket själva?
          </note>
          <note>
            Det är många kloka ord som har sagts om behovet. Jag tänkte också
            att vi skulle rannsaka oss själva lite med anledning av det här.
            Vilka ord använder vi oss av? Vid kurser har vi pratat om att
            vi gör mind maps för att komma ihåg vad vi har lärt oss i stället
            för att prata om minneskartor, eller ännu värre: När vi ska kläcka
            idéer brainstormar vi; då har vi gjort svengelska. Det här är
            bara några ord av dem som vi missbrukar. Hur många vi har och
            dessutom använder oss av, det vet inte jag - You name it, som
            är det senaste inneuttrycket.
          </note>
          <note type="speaker">
            Anf. 173 PETER PEDERSEN (v) replik:
          </note>
          <note>
            Fru talman! Jag valde att inte reagera på Lennart
          </note>
          <note>
            Fridéns tal, men nu känner jag att Birgitta Sellén återkommer
            till samma tema. Man hävdar att bibliotekslagen fungerar som ett
            lägsta golv. Kommunpolitikerna antas anpassa sig till det lägsta
            golvet, och sedan lägger de av den anledningen ned en massa biblioteksfilialer.
            Som f.d. kommunpolitiker kan jag bara konstatera att kulturpolitik
            inte är det som står högst i kurs. Man värnar om det som vi alltid
            talar om: Vård, skola och omsorg måste komma först.
          </note>
          <note>
            Kulturen är inte lagstiftad, så den kan vi spara på.
          </note>
          <note>
            Men jag törs hävda, efter att ha varit ute på besök i olika småkommuner,
            att man gör allt för att behålla mindre bibliotek. Det är snarare
            en resursfråga. Jag menar att vi i stället skulle skärpa bibliotekslagen
            för att höja detta golv något, så att människor som bor i glesbygd
            inte ska behöva resa tio mil för att besöka sitt bibliotek, utan
            man skulle få resurser för att kunna ha bibliotek även ute i småbyar.
            Man skulle i stället skärpa lagen och också så småningom se till
            att det kommer till resurser så att detta kan upprätthållas. Jag
            förstår inte på vilket sätt vi ingriper i det kommunala självbestämmandet,
            för det gör vi i så fall med all lagstiftning som gäller kommunernas
            verksamhet.
          </note>
          <note>
            När det sedan gäller den parlamentariska utredningen, som Birgitta
            Sellén var inne på, vill jag betona att det är viktigt att vi
            inte får en väldigt akademisk touche på det här - jag använde
            medvetet uttrycket "touche" - så att vi bara pratar om språket
            utifrån en väldigt värdekonservativ utgångspunkt.
          </note>
          <note>
            Jag träffade i dag ett antal människor som är dyslektiker som
            påpekade problemet att alla stavningsregler vi har i svenska språket
            är fullständigt omöjliga för dem att förstå sig på, t.ex. varför
            j-ljudet sägs på ett sätt men har en stor variation på stavningen,
            och det är samma sak med sje-ljudet. Jag för min del är väldigt
            öppen för att man kommer med synpunkter på det här, och jag skulle
            vilja höra hur Birgitta Sellén ser på det här. Har hon samma infallsvinkel
            som
          </note>
          <note>
            Lennart Fridén, som har en ganska akademisk infallsvinkel på
            detta, eller kan hon tänka sig min mera folkliga, dvs. att man
            anpassar vissa saker till ett behov som finns eftersom det finns
            många människor med läs- och skrivsvårigheter i dag i Sverige?
          </note>
          <note type="speaker">
            Anf. 174 ANDRE VICE TALMANNEN:
          </note>
          <note>
            Jag får påpeka att repliken gäller Birgitta Sellén.
          </note>
          <note type="speaker">
            Anf. 175 BIRGITTA SELLÉN (c) replik:
          </note>
          <note>
            Fru talman! Jag tycker att det är väldigt roligt när det finns
            folk som är duktiga på svenska språket, som
          </note>
          <note>
            Lennart Fridén är, men jag kanske inte strävar lika hårt. Jag
            tycker att vi ska göra det så bra som möjligt för dyslektiker.
          </note>
          <note>
            Vad gäller stavningsreglerna vet jag att det kommer att bli en
            debatt om dem i kammaren i år, därför att en socialdemokrat från
            mitt län har lagt fram en motion om enklare stavningsregler som
            jag vet har väckt mycket uppmärksamhet i hela landet. Så det får
            vi all anledning att återkomma till.
          </note>
          <note>
            Vad gäller bibliotekslagen och skärpningen av den hoppas jag
            innerligt att vi kommer att kunna skriva om den så att man inte
            riskerar att hamna på det nedre golvet så att det blir bara ett
            bibliotek. Det är så viktigt att man kan rädda biblioteket så
            att man, om man inte på en liten ort har möjlighet till ett bibliotek,
            i alla fall har bokbussar som åker runt. Men vi ser ju också i
            dag hur man drar in på den biten, eftersom det är som du säger:
            Man slår inte tillräckligt mycket vakt om boken, dess betydelse
            och dess stora betydelse just för dyslektiker, som jag ställer
            upp på till 110 %.
          </note>
          <note type="speaker">
            Anf. 176 LENNART KOLLMATS (fp):
          </note>
          <note>
            Fru talman! Ledamöter och åhörare! Biblioteken spelar en viktig
            roll för att minska kulturella klassklyftor, och det är alldeles
            utmärkt att de gör det, för tyvärr finns de här klassklyftorna
            fortfarande kvar delvis. Biblioteken är också populära företeelser
            med många besökare, och det finns många exempel på områden där
            man anpassat utformning, utbud, öppettider och aktiviteter till
            de lokala förhållandena. Där finns också möjligheten att följa
            med i medieutvecklingen och ofta också i områdets övriga kulturliv.
            Det finns egentligen ingen hejd på vad biblioteken kan användas
            till, och det görs också, som just en mycket viktig kulturbärare
            i en kommun eller i en kommundel eller stadsdel. Totalt sett är
            det här inlägget alltså ett sjusjungande lov till bibliotekets
            nytta och glädje.
          </note>
          <note>
            Jag anser också att lån på bibliotek bör vara avgiftsfria, och
            det är något som vi folkpartister har skrivit in i vårt partiprogram.
            Ändå har vi i en gemensam reservation mellan Folkpartiet, Moderaterna
            och
          </note>
          <note>
            Centern föreslagit att bibliotekslagen ska bort, och jag yrkar
            bifall till den, alltså till reservation 1.
          </note>
          <note>
            Jag gissar därmed att retoriken kan komma att handla om att vi
            är negativa till bibliotek, och jag vill därför klart deklarera
            från början att så inte är fallet.
          </note>
          <note>
            Som min inledning torde ha visat anser vi att det finns synnerligen
            många skäl till att ha bra bibliotek och att utveckla biblioteken
            på väldigt många olika sätt.
          </note>
          <note>
            Men jag tycker inte att det här är en fråga för riksdagen. Det
            är en fråga för kommunerna. Jag vet inte vad ni andra partier
            säger och menar om det kommunala självstyret, men vi i Folkpartiet
            anser att det är en viktig princip och att det är rimligt att
            kommunerna själva får besluta om hur det ska se ut med biblioteken,
            både till antal, innehåll och bemanning.
          </note>
          <note>
            Den nuvarande lagen är, och det har redan varit uppe, mycket
            tandlös och i praktiken nästan till intet förpliktigande, eftersom
            den säger att kommunen ska ha ett folkbibliotek - och vilken kommun
            har inte det.
          </note>
          <note>
            Dessutom säger den att varje län bör ha ett länsbibliotek, och
            det ska också finnas högskolebibliotek vid alla högskolor. Jag
            ska inte ironisera över lagtexten;
          </note>
          <note>
            det tycker jag att den gör rätt bra själv.
          </note>
          <note>
            Samtidigt vet vi hur den folkliga reaktionen blir om och när
            kommunpolitiker försöker lägga ned ett filialbibliotek, och det
            visar vilken förankring som biblioteken har i folkdjupet. Då behövs
            ingen lag, för hur skulle det inte bli om man som kommunpolitiker
            försöker lägga ned det sista biblioteket i kommunen?
          </note>
          <note>
            Om en lag är dålig finns det som jag ser det två vägar att gå:
            ta bort den eller ändra den. Jag såg ett förslag från fackförbundet
            DIK, Dokumentation, information, kultur, till ny lag, och det
            var bland det mest detaljstyrande jag har sett. Här ville man
            t.o.m.
          </note>
          <note>
            lagstifta om vilket yrke ledningen för biblioteket skulle ha,
            en petighet som inte ens ett sjukhus eller en klinik numera har.
            Det har visserligen varit fallet, men där har ju riksdagen besinnat
            sig och tagit bort det. Riksdagen ska inte fastställa befattningsbeskrivningar
            för kommunala befattningar, varken helt eller delvis.
          </note>
          <note>
            Det handlar inte bara om att det ska finnas ett folkbibliotek;
            man vill också lagstifta om välutrustade bibliotek inom grund-
            och gymnasieskolan och det ska finnas länsbibliotek med preciserade
            uppgifter.
          </note>
          <note>
            Vad som är välutrustat skulle alltså då tydligen kunna bli fråga
            för en domstol att avgöra. Måtte vi hålla undan våra rättsinstanser
            från sådana saker! De behövs för viktigare uppgifter.
          </note>
          <note>
            Vad ska vi med kommuner och landsting till om vi lagstiftar på
            det här sättet? Finns det då ingen tro på att det finns kommun-
            och landstingspolitiker som också värnar om kulturen? Att jag
            tar upp det här så här beror på att kulturministern ställde sig
            positiv till en mer komplett och tydligare lagstiftning i samband
            med att det här lagförslaget presenterades. Och jag tycker att
            det verkar typiskt att socialdemokraterna önskar en starkare statlig
            styrning i stället för att låta kommunpolitikerna sköta de delar
            de är satta att sköta.
          </note>
          <note>
            Om jag har förstått vissa uttalanden från kulturministern rätt
            önskar hon en stark och tydlig statlig styrning av det mesta inom
            kulturområdet. Jag kan i dag bara säga att jag inte delar den
            uppfattningen, men det har väl framgått av det jag sagt. Sedan
            kan jag inse att vi här kan tycka att inte allting sköts bra,
            men då får ju väljarna tala om det i kommunalvalen, som vi ju
            nu för övrigt kanske kan hoppas kan frigöras från riksdagsvalen,
            för att anknyta till en tidigare debatt här i kammaren i dag.
          </note>
          <note>
            Vi har också fått en intressant diskussion om det svenska språket
            och dess ställning. Lennart Fridén har vältaligt beskrivit situationen.
            Jag funderade om jag, liksom Peter Pedersen, skulle behöva stryka
            en del ord i mitt inlägg, men det behövde jag inte. Jag konstaterar
            att också Vänstern kan komma med bra förslag. Enligt vad Lennart
            Fridén berättade har Moderaterna haft det här förslaget tidigare.
            Det ansluter tätt till vad Språknämnden har framfört och vad utskottet
            ansett tidigare. Det tog inte lång tid för hela utskottet att
            samlas kring en skrivning och en tillstyrkan om en parlamentarisk
            språkpolitisk utredning om främjande av det svenska språket.
          </note>
          <note>
            Inte minst mot bakgrund av vad statsministern sade i sitt inlägg
            i dag på förmiddagen om språket utgår jag från att regeringen
            snabbt tillsätter utredningen.
          </note>
          <note>
            Jag ser mycket fram mot resultatet av den.
          </note>
          <note>
            Det har också kommit upp en diskussion kring bokmomsen. Vi har
            inte tagit upp den frågan i det här avsnittet, men i vår kommittémotion
            på kultursidan i samband med allmänna motionstiden har vi tagit
            upp bokmomsen, inte för att ta bort den men för att sänka den.
            Vi för en diskussion kring en kulturmoms på
          </note>
          <note>
            6 %, liksom det finns momssatser på andra kulturområden. Den
            debatten vill jag återkomma till, möjligtvis den 8 december.
          </note>
          <note>
            Enligt RUT, vår förträffliga utredningstjänst, kostar en sådan
            sänkning 640 miljoner. Peter Pedersen var lite osäker på det,
            då han hade fått flera uppgifter. Vad vi vill ha är en utredning
            om hur man verkligen kan garantera att en bokmomssänkning gör
            att bokpriserna förblir 20 procentenheter lägre, eller något liknande,
            och hur man kan klara detta. Det är inte minst viktigt för studenterna,
            eftersom studentlitteraturen är en dyr del i deras utbildning,
            och detta skulle förbilliga för dem, i den mån de inte redan i
            dag köper via Internet, vilket också har diskuterats.
          </note>
          <note type="speaker">
            Anf. 177 AGNETA RINGMAN (s):
          </note>
          <note>
            Fru talman! Litteraturen och läsandet är ett av de kulturområden
            som vi har satsat mest på under senare år. Det har vi gjort framför
            allt av demokratiska skäl.
          </note>
          <note>
            Litteraturen och läsandet är några av de viktigaste redskapen
            för att människor ska få tillgång till ett språk. Utan tillgång
            till språket blir det omöjligt att utnyttja sina demokratiska
            rättigheter. Utan tillgång till språket blir det också oerhört
            svårt att slå sig in på arbetsmarknaden. Och språket är, som Göran
            Persson sade i partiledardebatten tidigare i dag, "nyckeln till
            social gemenskap".
          </note>
          <note>
            Så här i början av mitt anförande skulle jag också vilja citera
            författaren Björn Ranelid, som var på besök i Nybro i mitt hemlän
            i veckan. Han sade så här: "Det viktigaste vi kan göra för våra
            barn är att linda in dem i 28 bokstäver. Så viktigt är språket
            och så stor är ordens makt."
          </note>
          <note>
            Fru talman! LO har i sin imponerande kartläggning av välfärdsutvecklingen
            nyligen publicerat rapport nr 42. Den har rubriken Kulturen och
            din stund på jorden. När det gäller ordet, boken och skrivandet
            finns det både en positiv och en negativ bild.
          </note>
          <note>
            Den positiva bilden är att så många människor är aktiva. Ungefär
            1,2 miljoner medlemmar i facket, däribland en halv miljon LO-medlemmar,
            läser böcker i stort sett varje vecka och minst en gång i månaden.
            Under 1990-talet har också biblioteksbesöken ökat påtagligt.
          </note>
          <note>
            Det finns också i rapporten, som bygger på intervjuer gjorda
            av SCB, en negativ bild. Både att läsa, skriva själv och gå på
            bibliotek är fortfarande mycket klasskiktat. Att läsa och att
            skriva själv är några av de mest klassuppdelade kulturaktiviteter
            som har jämförts i rapporten.
          </note>
          <note>
            En annan allvarlig sak är att männens läsande har minskat mycket
            kraftigt. Kvinnor har länge läst mer än männen, men under 80-
            och 90-talen har gapet ökat kraftigt.
          </note>
          <note>
            I rapporten görs några viktiga iakttagelser utifrån detta faktum:
          </note>
          <note>
            - Om det är så att läsandet och skrivandet öppnar nya infallsvinklar
            och ger stimulans till att tänka på ett annorlunda sätt - vad
            betyder det t.ex. för jämställdheten, för möjligheterna för kvinnor
            och män att mötas i ett jämbördigt samtal? Och, vill jag tillägga,
            vad betyder det i morgondagens arbetsliv?
          </note>
          <note>
            - Vilka effekter har den minskade bokläsningen bland männen på
            barnen? Om en allt större del av papporna aldrig läser böcker
            kan vi vara säkra på att detta också påverkar barnen, och särskilt
            gäller det pojkarna.
          </note>
          <note>
            För mig och för oss som kulturpolitiker är detta viktiga och
            utmanande iakttagelser.
          </note>
          <note>
            Fru talman! I ett tillkännagivande till regeringen understryker
            utskottet språkets betydelse. Vi begär att en parlamentarisk språkpolitisk
            utredning tillsätts. Jag tycker, i likhet med tidigare talare,
            att det är glädjande att ett enigt utskott har ställt sig bakom
            den motion där man föreslår en utredning. Språknämnden har redan
            lagt fram ett förslag till handlingsprogram för att främja det
            svenska språket, och Språknämnden har självfallet en central roll
            i det fortsatta arbetet.
          </note>
          <note>
            Jag vill understryka det som Språknämnden framhåller om att åtgärder
            för att främja språket måste sättas in på flera områden. Det gäller
            bl.a. kultur, utbildning och integration. Experter från olika
            områden måste därför engageras i utredningen. Och jag utgår från
            att det klassperspektiv på språket som lyfts fram i den LO-rapport
            som jag nämnde tidigare finns med i utredningens arbete.
          </note>
          <note>
            I betänkandet betonas de demokratiska aspekterna och att det
            finns risk för en språkutarmning hos delar av befolkningen. Mellan
            5 000 och 10 000 elever lämnar grundskolan varje år utan att kunna
            läsa och skriva tillräckligt bra för att klara ett aktivt samhällsliv.
            Detta är ett exempel på klassperspektiv. Men naturligtvis måste
            också t.ex. dyslexi och dess orsaker få en framträdande roll i
            utredningen.
          </note>
          <note>
            Fru talman! Jag ska kommentera reservationerna.
          </note>
          <note>
            I en reservation vill man avskaffa bibliotekslagen.
          </note>
          <note>
            Reservanterna lyckas på några få rader anföra skäl för sin uppfattning
            som strider mot varandra. De skriver att bibliotekslagen är till
            intet förpliktande för kommunerna. I nästa mening oroar de sig
            i stället för att lagen får negativa effekter. Den påstås kunna
            leda till att kommunerna inskränker sina satsningar till lagens
            miniminivå. Jag kan bara konstatera att lagen tydligen är både
            ofarlig och farlig.
          </note>
          <note>
            Jag skulle vilja upprepa vad som är meningen med en bibliotekslag.
            Det är att hävda medborgarnas rätt till folkbibliotek. I lagtexten
            står det:
          </note>
          <note>
            "Till främjande av intresse för läsning och litteratur, information,
            upplysning och utbildning samt kulturell verksamhet i övrigt ska
            alla medborgare ha tillgång till ett folkbibliotek."
          </note>
          <note>
            I en reservation framhålls vikten av samarbete mellan de lokala
            bokhandlarna, skolan och folkbiblioteken. Det är en viktig fråga,
            men jag tror att det är svårt att fatta ett beslut i riksdagen
            om det. Men utskottet skriver: Lagen om offentlig upphandling
            ger kommunerna möjlighet att ta hänsyn till andra faktorer än
            priset. Sådant som service och lagerhållning kan göra den lokala
            bokhandeln till ett bättre alternativ än de billigare alternativen.
          </note>
          <note>
            I en reservation tar man upp distributionsstödet.
          </note>
          <note>
            Stödet har bara funnits sedan årsskiftet, och innan vi föreslår
            nya insatser är det rimligt att avvakta och se hur det fungerar.
            När det gäller förslaget i reservationen om stöd till distribution
            av nordisk litteratur finns det ett sådant stöd inom ramen för
            det nordiska samarbetet. Men jag är den första att medge att mer
            kan göras för att öka intresset för nordisk litteratur. Jag tycker
            dock att Nordiska rådet är det bästa forumet.
          </note>
          <note>
            I en reservation föreslås att projektet Min första bibel på sydsamiska
            ska förverkligas. Det är självklart angeläget att litteraturutgivning
            på minoritetsspråk stöds. Regeringen har i propositionen Nationella
            minoriteter i Sverige slagit fast att de nationella minoriteterna
            särskilt ska beaktas när det statliga kulturstödet till bl.a.
            tidskrifter fördelas. Konstitutionsutskottet behandlar propositionen
            under hösten.
          </note>
          <note>
            Den sista reservationen föreslår tidskriftsstöd till tidningen
            Samefolket. Dessutom föreslås ändrade regler så att stöd till
            tidskrifter på samiska, finska och romani chib särskilt beaktas
            när bidrag beviljas.
          </note>
          <note>
            Som ni vet bereds frågan om presstödet inom konstitutionsutskottet.
            Som utskottet konstaterar omfattas dock inte Samefolket av presstödet
            eftersom det är en månadstidning. Om planerna på tätare utgivning
            blir verklighet får Presstödsnämnden ta ställning till eventuellt
            stöd. Som jag sade när jag kommenterade reservationen om stöd
            till projektet Min första bibel på sydsamiska tas frågan om kulturstöd
            upp i propositionen om nationella minoriteter.
          </note>
          <note>
            Med detta yrkar jag bifall till hemställan i utskottets betänkande
            i dess helhet och avslag på samtliga reservationer.
          </note>
          <note type="speaker">
            Anf. 178 LENNART KOLLMATS (fp) replik:
          </note>
          <note>
            Fru talman! Agneta Ringman talade i sitt anförande om reservationen
            kring bibliotekslagen men citerade inte helt rätt. Det står att
            bibliotekslagen "i stort sett" är till intet förpliktande. Det
            finns alltså lite grann i det hela.
          </note>
          <note>
            Den andra delen gällde risken för att effekten blir att kommunerna
            lägger sig på miniminivån. Jag vill säga att vi använder ordet
            "dessutom".
          </note>
          <note>
            Det är intressant att veta lite grann om vad Agneta
          </note>
          <note>
            Ringman menar med kommunal självstyrelse. I utskottsmajoritetens
            text, på s. 3, hänvisar man till vad majoriteten i kulturutskottet
            tyckte 1996/97 apropå planer för biblioteksverksamheten. Där sägs
            det att utskottet vill tillägga att regeringens övervägande -
          </note>
          <note>
            då handlar det om biblioteksplaner - bör ske med beaktande av
            principen om den kommunala självstyrelsen. Där har majoriteten
            alltså hänvisat till kommunala självstyrelsen. Sedan vill man
            uppenbarligen skärpa bibliotekslagen, som drabbar den kommunala
            självstyrelsen.
          </note>
          <note type="speaker">
            Anf. 179 AGNETA RINGMAN (s) replik:
          </note>
          <note>
            Fru talman! Jag skulle vilja säga så här: Vi har satsat ganska
            mycket på läs- och litteraturpolitiken under de senaste åren.
            Det har börjat ge positiva effekter. Att vissa kommuner har föredragit
            att lägga ned filialer tror jag inte bara beror på att vi införde
            bibliotekslagen, utan det beror väldigt mycket på den kommunala
            ekonomin. Den har varit väldigt besvärlig för många under de senaste
            åren.
          </note>
          <note>
            Jag är medveten om larmrapporterna om filialnedläggningar som
            Lennart Kollmats har tagit upp tidigare. Min övertygelse är att
            det i detta läge är väldigt viktigt att satsa på biblioteken.
            Jag hoppas naturligtvis att kommunerna själva kan inse detta.
          </note>
          <note>
            Sedan vet både Lennart Kollmats och jag att det å ena sidan finns
            krafter som verkar för avskaffande av bibliotekslagen, å andra
            sidan starka krafter som vill förtydliga och skärpa bibliotekslagen.
            Denna fråga bereds nu inom Regeringskansliet. Jag ser ingen anledning
            att föregripa ett eventuellt förslag därifrån.
          </note>
          <note type="speaker">
            Anf. 180 LENNART KOLLMATS (fp) replik:
          </note>
          <note>
            Fru talman! Vi är helt eniga om satsningen på läsning och liknande.
            Där finns det inga skillnader. Det handlar inte om bibliotekslagen.
          </note>
          <note>
            Landstingssidan kan jag lite bättre än kommunsidan. Om jag har
            förstått det rätt har neddragningarna inom kulturområdet faktiskt
            varit mindre än inom andra områden - kärnområden - inom landstingen.
          </note>
          <note>
            Det visar att det finns kloka landstingspolitiker. Jag tror att
            det finns kloka kommunpolitiker också. Därför bör vi överlåta
            till dem att handha denna fråga.
          </note>
          <note type="speaker">
            Anf. 181 AGNETA RINGMAN (s) replik:
          </note>
          <note>
            Fru talman! Jag menar också att vi med en bibliotekslag faktiskt
            hävdar medborgarnas rättigheter i dialog med kommunerna. Jag kan
            inte säga här om det behövs en skärpning av bibliotekslagen. Men
            den finns i dag, och vi ska utvärdera vad som har hänt.
          </note>
          <note>
            Jag tror inte heller att det som vi båda befarar bara beror på
            att det finns en bibliotekslag.
          </note>
          <note type="speaker">
            Anf. 182 LENNART FRIDÉN (m) replik:
          </note>
          <note>
            Fru talman! Jag ska inte ge mig ut på några semantiska utflykter,
            men jag kan liksom Lennart
          </note>
          <note>
            Kollmats konstatera att den motsägelse som Agneta
          </note>
          <note>
            Ringman ville läsa in i reservationen inte finns. Den kan man
            bara läsa in om man hoppar över det som hon hoppade över, och
            det tyckte jag inte var riktigt schyst att göra.
          </note>
          <note>
            Agneta Ringman sade att hon hoppas att kommunerna själva kan
            inse vad de ska göra. Just det. Det är det också vi tror att de
            kan. Därför behövs det inte någon lag.
          </note>
          <note>
            Jag kan bara konstatera att vi inte hade fått någon bibliotekslag
            om kulturministern fortfarande hade hetat Bengt Göransson. Er
            gamla kulturminister har den klara insikten att man inte ska ha
            något sådant.
          </note>
          <note>
            När det gäller frågan om dyslexi kan jag säga att jag har tagit
            upp denna i ett antal frågor i kammaren och i och motioner. Carl
            Tham sade som svar på en fråga som jag riktade till honom en gång
            att varje kommun själv ska se till att dess lärare kan ge den
            rätta undervisningen. Att man skulle ha en särskild satsning på
            dyslexi när det gäller lärarutbildning ville han inte vara med
            om.
          </note>
          <note>
            Jag kan konstatera att vi nu är inne på ett område som berör
            ett annat utskott. Med tanke på hur de reagerade senast vi gjorde
            det ska jag inte säga mer, men det är väldigt viktiga frågor som
            hänger ihop.
          </note>
          <note>
            Det är synd att vi inte kan ta dem över utskottsgränserna. Biblioteken
            och dyslexin kan hänga ihop på sitt sätt, men frågan om dyslexi
            är framför allt en utbildningsfråga som gäller lärarsidan.
          </note>
          <note type="speaker">
            Anf. 183 AGNETA RINGMAN (s) replik:
          </note>
          <note>
            Fru talman! Jag har inte så mycket mer att lägga till vad Lennart
            Fridén nu har sagt.
          </note>
          <note type="speaker">
            Anf. 184 INGER DAVIDSON (kd) replik:
          </note>
          <note>
            Fru talman! Precis som på många andra områden var det från början
            föreningar och folkrörelser som byggde upp biblioteksverksamheten
            i Sverige. Så småningom blev det en angelägenhet för kommunerna.
            Min fråga är om Agneta Ringman och socialdemokraterna anser att
            det är positivt om en förening i dag återigen vill ta över biblioteksverksamhet.
            Räknas det som riktig verksamhet, eller lever man då enligt lagen
            inte upp till kravet att det ska finnas minst ett bibliotek i
            varje kommun? Det är min ena fråga.
          </note>
          <note>
            Den andra gäller tidskriftsstödet till tidningen
          </note>
          <note>
            Samefolket. Jag undrar vad socialdemokraterna vill.
          </note>
          <note>
            Det ges så motstridiga budskap. I en proposition sägs det att
            det är viktigt och att man vill ge stöd, men när budgeten kom
            lyckades jag inte hitta något stöd. Om jag har fel vill jag gärna
            att Agneta Ringman korrigerar mig.
          </note>
          <note type="speaker">
            Anf. 185 AGNETA RINGMAN (s) replik:
          </note>
          <note>
            Fru talman! När det gäller den sista frågan vill jag säga att
            det finns stöd. Vi har i dag inte mer pengar till att utöka detta
            stöd. Det får man titta över inom
          </note>
          <note>
            Presstödsnämnden eller inom Kulturrådet när det gäller kulturtidskrifterna.
            Hur ska detta stöd fördelas?
          </note>
          <note>
            Det finns i dag vissa kriterier som säger hur detta stöd ska
            fördelas.
          </note>
          <note>
            Jag kan inte svara på frågan om föreningar ska kunna ta över
            bibliotek.
          </note>
          <note type="speaker">
            Anf. 186 INGER DAVIDSON (kd) replik:
          </note>
          <note>
            Herr talman! Presstödet höjs i regeringens budgetförslag för
            nästa år, men jag har inte kunnat hitta ett ställe där man nämner
            att man vill utöka stödet till kulturtidskrifter eller till denna
            speciella tidning. Min fråga är om man skulle vilja det eller
            om man inte har någon åsikt i ärendet utan helt och hållet överlämnar
            till Presstödsnämnden att bedöma detta.
          </note>
          <note>
            Min andra fråga kan jag alltså inte få svar på.
          </note>
          <note type="speaker">
            Anf. 187 AGNETA RINGMAN (s) replik:
          </note>
          <note>
            Herr talman! Det är naturligtvis Presstödsnämnden som ska fatta
            beslut om de ansökningar som kommer in om tidskriftsstöd. I detta
            läge gäller de kriterier som Presstödsnämnden redan har fastställt.
          </note>
          <note>
            Det finns inga nya pengar till det.
          </note>
          <note type="speaker">
            Anf. 188 CHARLOTTA L BJÄLKE-BRING (v):
          </note>
          <note>
            Herr talman! Trots att det finns risk för att jag inte kommer
            att tala en korrekt svenska ska jag hålla mitt anförande.
          </note>
          <note>
            Det är nu två år sedan vi debatterade svensk språkvård i kammaren
            senast; det var i slutet av den förra mandatperioden. Då avslogs
            ett förslag från
          </note>
          <note>
            Vänsterpartiet som liknade det som vi debatterar i dag. Tongången
            var då en helt annan. Då blev vi i
          </note>
          <note>
            Vänsterpartiet anklagade för att vi alltid skulle vara lite bättre
            än alla andra, att vi inte nöjde oss med de
          </note>
          <note>
            500 000 kr som den svenska språkvården skulle få.
          </note>
          <note>
            Jag tror att man inte riktigt förstod vad vårt förslag egentligen
            innebar. Därför är jag extra glad i dag över att förslaget, nu
            när vi har lagt fram det igen under den nya mandatperioden, har
            vunnit gehör.
          </note>
          <note>
            Vi kan konstatera att alla representerade partier i kulturutskottet
            ställer upp bakom vårt yrkande. Vi är överens om att de 500 000
            kronorna som Svenska språknämnden har till sitt förfogande för
            språkvård behövs. Vi är också överens om att det krävs ytterligare
            åtgärder. En parlamentarisk utredning ska därför tillsättas. Den
            ska bestå av experter och politiker som gemensamt ska arbeta fram
            ett handlingsprogram för att ge alla i Sverige, oavsett språklig
            och social bakgrund, likvärdiga möjligheter att tillägna sig det
            svenska språket.
          </note>
          <note>
            Vi, alla partier, är överens om att en utarmning av det svenska
            språket breder ut sig i samhället. Det sker främst bland ungdomar
            men också bland vuxna som bor i områden med en stor andel personer
            av utländsk bakgrund och även i andra socialt utsatta områden.
            Vi anser att språkutarmningen utgör ett socialt och demokratiskt
            problem.
          </note>
          <note>
            Vad är det då för problem vi ser, och varför har
          </note>
          <note>
            Vänsterpartiet lagt fram det här förslaget? Jag ska ge ett exempel:
          </note>
          <note>
            En 16-årig pojke sitter i förhör på polisstationen.
          </note>
          <note>
            Vi kan kalla honom Johan. Kompisarna i gänget har redan blivit
            förhörda. Det gäller klotter och vandalisering. Poliskvinnan ställer
            en del frågor. Han svarar enstavigt: "Nä ... öh ... böh". Hon
            skriver till sist ut förhörsprotokollet och lägger fram det för
            Johan för ett godkännande. Han låter blicken gå över sidan som
            om han skulle läsa. Sedan skriver han under. Johan är en av dem
            som aldrig lärde sig läsa ordentligt. Han är dyslektiker.
          </note>
          <note>
            Vi kan konstatera att klasskillnaderna i samhället blir oerhört
            tydliga just när det gäller språket. Även om det, som i Johans
            fall, inte är fråga om någon underklass i vanlig mening kommer
            ofelbart den person som inte kan hantera svenska språket i tal
            eller skrift att hamna utanför. Det minskar också dennes möjlighet
            till delaktighet i samhället.
          </note>
          <note>
            Det man talar i Rinkeby eller i Rosengård kallas ibland för ett
            särskilt språk. Det talas där såväl av invandrare och deras barn
            som av infödda svenskar i området. Jag tycker inte att det är
            något fel med det.
          </note>
          <note>
            På sikt berikar språk som Rinkebysvenskan det svenska språket,
            precis som så många invandrade kulturer och språk har gjort före
            den. Ändå kan det här språket vara en nackdel för dem som talar
            det om de inte samtidigt behärskar ett språk som fungerar i samhället
            utanför Rinkeby eller Rosengård. Det gäller inte minst om de vill
            göra bruk av sina demokratiska rättigheter. Det gäller också på
            arbetsmarknaden, och det gäller i myndighetsvärlden och i t.ex.
            rättsväsendet, som i Johans fall.
          </note>
          <note>
            Hur som helst är ett minimispråk av den typ som jag har gett
            exempel på ett utmärkt gömställe för dem som har svårt att tillägna
            sig språket, orden och strukturen. Genom att tala i korta kodord
            som "ah, böh, asså" osv. kan man klara sig undan utan att behöva
            visa att man inte kan uttrycka sig och inte förstår precis vad
            samarbetspartnern menar.
          </note>
          <note>
            Om vi inte ger våra barn, ungdomar och nysvenskar en gemensam
            språkkod innebär det i förlängningen en fara för demokratin. Vi
            kommer att få ett ökat utanförskap. Därför är det så viktigt att
            arbetet snabbt kommer i gång, så att alla samhällsmedborgare får
            en utökad möjlighet att utveckla ett rikt och nyanserat språk.
          </note>
          <note>
            Jag yrkar därför bifall till utskottets förslag om en parlamentarisk
            utredning om handlingsprogram för svenska språket. Jag tror att
            förslaget förutom att det kommer att ge kommunikativa vinster
            också kan ge ökad tyngd åt det arbete som Språknämnden ofta har
            fått utföra i skymundan utan uppmuntran av dem som givit dem uppdraget.
          </note>
          <note>
            Tack!
          </note>
          <note type="speaker">
            Anf. 189 ELVER JONSSON (fp):
          </note>
          <note>
            Herr talman! Det har i den här debatten sagts många kärnfulla
            ord och satser, och värdefulla synpunkter har kommit fram.
          </note>
          <note>
            Det handlar t.ex. om att man ska slå vakt om modersmålet, att
            svenska språket ska hävdas och att vi ska undvika svengelska,
            trendorden och ett otidigt och förråande språk. Det senare är
            ju det mest okulturella som vi kan ta oss för.
          </note>
          <note>
            Herr talman! När det gäller kulturutskottets betänkande nr 2
            har ju ärendet kommit till en förnyad behandling. Det återförvisades
            i våras, och utskottet har haft sommaren på sig att bearbeta det.
            Jag kan avslöja att det var med spänning jag såg fram emot att
            läsa detta.
          </note>
          <note>
            Det har föreslagits en rad saker från motionärerna som nu behandlas.
            Det gäller bokmomsen, bibliotekslagen, informationsområdet och
            samarbete mellan skolan och folkbiblioteken. En motion gäller
            en översättning till sydsamiska. På alla punkter yrkas det avslag.
          </note>
          <note>
            Men, herr talman, det finns ändå en strimma av hopp. Utskottet
            ställer sig bakom en parlamentarisk utredning. Jag tycker att
            det är klokt att den just är parlamentarisk. Genom årens lopp
            har vi ju alltför ofta varit med om att det har kommit departementsstenciler
            som inte har fått det folkliga inflytande som det ofta är värt
            att ge dem.
          </note>
          <note>
            Jag vill bara kortfattat kommentera den motion som jag har väckt,
            Kr238. Den gäller att projektet att ge ut "Min första bibel" på
            sydsamiska skulle kunna förverkligas och att det sydsamiska kulturutbudet
            för barn och ungdom skulle kunna säkras. Kulturutskottet glider
            ganska elegant undan och hänvisar till Statens kulturråd som ska
            pröva frågan och som fördelar stöd till utgivning av litteratur
            på minoritets- och invandrarspråk. Utskottet hänvisar också till
            den offentliga utredning från 1997, nr 192, som skulle leda fram
            till åtgärder. I den utredningen talade man bl.a. om att litteratur
            och annat material på bl.a. samiska, finska och romani chib och
            den kultur som hänger samman med språken ska få en tillräcklig
            andel av det statliga stöd som i dag utgår till olika slag av
            kulturell verksamhet.
          </note>
          <note>
            Herr talman! Även om man kan säga att det är konstitutionellt
            korrekt att göra sådana här hänvisningar vet vi av hävd och erfarenhet
            att "små" frågor alltför ofta har haft svårt att tränga fram när
            anslagen har varit otillräckliga och i en del fall har krympt.
          </note>
          <note>
            Därför tycker jag att det är viktigt att man i ett mångkulturellt
            samhälle ser över både formerna och inriktningen när det gäller
            olika kulturstöd. Särskilt viktigt är det för de små minoritetsgrupperna.
            Det handlar ofta om språklig särart eller om geografisk placering.
          </note>
          <note>
            Peter Pedersen var för övrigt inne på det när han talade om de
            långa avstånden, de geografiska minoriteterna - det kan man gärna
            kalla dem - och de språkliga minoriteterna.
          </note>
          <note>
            Jag tycker att Agneta Ringman också slog fast något värdefullt:
            Utan tillgång till sitt språk är det oerhört svårt att hävda sina
            demokratiska rättigheter. Det är så sant som det är sagt. Därför
            är det viktigt att sådana här frågor aktualiseras, och det har
            varit avsikten med min motion.
          </note>
          <note>
            Jag tycker till sist, herr talman, att den här frågan inte får
            stoppas undan. Den behöver hävdas. Det gäller självfallet även
            andra minoriteter. Men samerna har ju en alldeles speciell situation
            med flera dialekter och språk i sitt område. Sammanfattningsvis
            vill jag säga att det är värt att vårda vårt kulturarv som har
            så många dimensioner. Språket och litteraturen har en strategisk
            position i kulturlivet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 oktober.)
          </note>
          <note>
            14 § Företagshälsovård m.m.
          </note>
          <note>
            Föredrogs arbetsmarknadsutskottets betänkande 1999/2000:AU2
          </note>
          <note>
            Företagshälsovård m.m. (prop. 1998/99:120)
          </note>
          <note type="speaker">
            Anf. 190 MIKAEL ODENBERG (m):
          </note>
          <note>
            Herr talman! Det folkvalda parlamentets intresse för att denna
            sena timme diskutera företagshälsovårdens mysterier förefaller
            något begränsat, varför jag ska försöka fatta mig ganska kort.
          </note>
          <note>
            Den proposition som kammaren vid voteringen i morgon har att
            ta ställning till handlar om företagshälsovården och innehåller
            egentligen tre olika saker.
          </note>
          <note>
            För det första vill regeringen införa en lagfäst definition av
            vad företagshälsovård är. Det kan man möjligen tycka är rimligt.
            Staten betalar visserligen ingenting för företagshälsovården men
            kräver i arbetsmiljölagen att det ändå ska finnas en företagshälsovård
            i den utsträckning som verksamheten och arbetsmiljön kräver. Samtidigt
            är det så, vilket också understryks i alla sådana här förarbeten,
            att det inte finns någon sådan här generell lagfäst skyldighet
            att anordna företagshälsovård. Snarare är skyldigheten att tillhandahålla
            företagshälsovård något som ryms inom det generella arbetsmiljöansvar
            som varje arbetsgivare i vårt land har.
          </note>
          <note>
            Mot den bakgrunden menar vi moderater att det är olämpligt att
            nu införa en sådan här lagfäst definition av vad företagshälsovård
            är. Det bidrar nämligen till att ge företagshälsovården en sorts
            myndighetsliknande roll. För oss är det viktigt att företagsvården
            har varit, är och ska förbli en resurs för företagen och deras
            anställda - inte en resurs för samhället, staten.
          </note>
          <note>
            Risken finns också, vilket påpekas av flera remissinstanser,
            att företagshälsovårdens arbetssätt begränsas. En lagfäst definition
            är alltså ägnad, eller riskerar i varje fall, att förhindra en
            kreativ utveckling av företagshälsovården och dess arbetsformer.
            Mot den bakgrunden avvisar vi moderater regeringens förslag om
            att införa denna lagfästa definition.
          </note>
          <note>
            För det andra gäller det frågan om en renodling av företagshälsovården.
            Regeringen vill göra en väldigt tydlig och klar avgränsning mellan
            företagshälsovårdens förebyggande och rehabiliterande ansvar å
            ena sidan och det som är sjukvårdande verksamhet å andra sidan.
            Detta är något som Arbetsgivarverket,
          </note>
          <note>
            Kommunförbundet, Sjukgymnasterna och SAF -
          </note>
          <note>
            tunga remissinstanser - är negativa till. Riksrevisionsverket
            och Riksskatteverket är också skeptiska.
          </note>
          <note>
            Det finns grund för denna skepsis därför att hälsovård och sjukvård
            alltid har gått hand i hand. Det går inte att dela upp i hälsovård
            och rehabilitering å ena sidan och sjukvård å andra sidan. Företagshälsovården
            har varit, och bör förbli, en viktig resurs just genom sin samlade,
            förenade, kompetens när det gäller arbetsmiljö, rehabilitering,
            förebyggande verksamhet och sjukvård. Vi tror alltså att sjukvården
            är en nödvändig kompetens och ett nödvändigt inslag i företagshälsovården.
          </note>
          <note>
            Om den renodling görs som regeringen och Socialdemokraterna förespråkar
            - om man alltså gör en tydlig avgränsning och förhindrar företagshälsovården
            att arbeta med inslag av sjukvård i sin verksamhet - riskerar
            man att utarma företagshälsovården som medicinsk specialitet.
            Man kommer då att göra den mindre intressant för kompetent medicinsk
            personal och man kommer att försvåra för företagshälsovården att
            ta ett samlat helhetsgrepp om arbetstagarnas hälsa och hälsosituation.
            Vi tror också att det är dålig samhällsekonomi att förhindra varje
            inslag av sjukvårdande verksamhet i företagshälsovården. Vi vet
            ju att den landstingsdrivna primärvården, som alltså är alternativet
            till de sjukvårdande inslagen, många gånger är ganska ineffektiv.
          </note>
          <note>
            För det tredje avvisar vi de åtgärder i regeringens proposition
            som man vill vidta och som leder till ännu mera snedvridna konkurrensförhållanden
            i företagshälsovården. Man vill stoppa alla möjligheter -
          </note>
          <note>
            detta följer lite grann av renodlingsresonemanget -
          </note>
          <note>
            för sjukgymnaster och läkare som är verksamma inom företagshälsovården
            att få någon som helst offentlig ersättning för den sjukvårdande
            verksamhet som till äventyrs bedrivs inom ramen för företagshälsovården
            - dvs. en läkare som är specialistkompetent i företagshälsovård
            ska bli en sorts andra klassens doktor jämfört med alla andra
            specialistkompetenta läkare. Han ska aldrig ha möjlighet att få
            anslutning till de nationella taxorna och aldrig få möjlighet
            att bli sponsrad med skattemedel för sin sjukvårdande verksamhet.
          </note>
          <note>
            Vi inser att det råder en skillnad i fråga om konkurrensförhållandena
            mellan olika typer av företagshälsovårdscentraler i dag men vi
            tycker inte att man kommer åt det problemet genom att ytterligare
            förstärka det landstingskommunala monopolet på sjukvårdande verksamhet.
            Vi vill i stället gå åt andra hållet och vidga möjligheterna för
            privatpraktiserande läkare, också inom specialiteten företagshälsovård,
            att vinna anslutning till de nationella taxorna.
          </note>
          <note>
            Vi vill också göra konkurrensförhållandena mera rättvisa genom
            att ge olika kategorier av läkare inom företagshälsovården samma
            möjligheter att remittera patienter till landstingen. Det handlar
            om att skapa rättvisa villkor för olika kategorier av företagshälsovårdscentraler
            när det gäller att utnyttja t.ex. medicinska servicetjänster som
            landstingen tillhandahåller.
          </note>
          <note>
            Det här är ett område där konkurrensförhållandena i dag är väldigt
            snedvridna.
          </note>
          <note>
            På dessa tre punkter där regeringen i sin proposition föreslår
            förändringar av företagshälsovårdens status är vi alltså skeptiska.
            Mot den bakgrunden föreslår vi riksdagen att avslå propositionen,
            dvs. att bifalla reservation 1 i arbetsmarknadsutskottets betänkande
            2.
          </note>
          <note type="speaker">
            Anf. 191 SVEN-ERIK SJÖSTRAND (v):
          </note>
          <note>
            Herr talman! Under ganska lång tid har jag varit både spänd och
            nyfiken på vad företagshälsovårdspropositionen skulle innebära.
            Vi har väntat länge på den, och många har haft förväntningar på
            regeringen och hoppats att den skulle ta ett radikalt grepp om
            företagshälsovården. Jag trodde att detta förslag skulle innehålla
            mycket mer.
          </note>
          <note>
            I Vänsterpartiet ser vi med oro på den negativa utvecklingen
            vad gäller arbetsmiljöarbetet. Ett alltmer pressande arbetsliv,
            med allt hårdare lönsamhetskrav, har gjort att arbetsmiljöarbetet
            har kommit i bakgrunden. De ojämlika villkoren i arbetslivet har
            förstärkts.
          </note>
          <note>
            Metall säger t.ex. att på fem år har jobben blivit stressigare.
            En metallare har kortare tid på sig att göra jobbet, och risken
            för utslagning har ökat.
          </note>
          <note>
            Undersökningar visar att stressen ökar mest på grund av snål
            bemanning. Färre människor har fått mer att göra.
          </note>
          <note>
            Utvecklingen är orättvis. Kvinnor får färre möjligheter än män.
            Var fjärde kvinnlig metallarbetare är belastningsskadad. En arbetsmiljöenkät
            som Metall gjorde i våras visar på mycket höga siffror. Undersökningen
            visar också på många brister i arbetsmiljön, inte minst bland
            kvinnor. Tyvärr är det väldigt få av belastningsskadorna som blir
            godkända som arbetsskador.
          </note>
          <note>
            Vänsterpartiet anser att arbetsmiljön åter måste lyftas fram
            och bli en politisk förstahandsfråga. I
          </note>
          <note>
            motioner har vi sagt att en ny arbetsmiljökommission bör tillsättas.
            Denna kommission ska komma med förslag om hur ohälsa i arbetslivet
            motverkas. Det handlar om hur nya anställnings- och arbetsvillkor
            påverkar hälsan. Det behövs ett ökat löntagarinflytande. Det behövs
            en tryggad yttrandefrihet på de svenska arbetsplatserna. Det behövs
            också en analys av företagshälsovården i ett könsperspektiv. Utan
            detta kan vi inte skapa en bättre arbetsmiljö.
          </note>
          <note>
            Alla partier vill dock inte vara med och sätta arbetsmiljöfrågorna
            i centrum. Moderaterna är kanske det tydligaste exemplet på detta;
            Mikael Odenbergs parti brukar vilja rusta ned våldsamt på detta
            område.
          </note>
          <note>
            Andra frågor som en utredning eller en eventuell arbetsmiljökommission
            bör uppmärksamma är stressfaktorer, utbrändhet och sociala faktorer
            som påverkas vid ökad arbetsbelastning. Kvinnornas situation bör
            också prioriteras.
          </note>
          <note>
            För ca ett år sedan föreslog vi i en partimotion att en utredning
            bör tillsättas för att undersöka de tidigare nämnda arbetsmiljöproblemen.
            I dagens betänkande kan vi läsa att regeringen avser att tillsätta
            en utredning som ska se över frågor om stress, utbrändhet och
            andra arbetsmiljöfrågor som är relaterade till det moderna arbetslivet.
            Det är ju glädjande att regeringen har hörsammat idén. Det är
            också bra att det framgår i betänkandet att utskottet utgår från
            att de frågor som bl.a. Vänsterpartiet har aktualiserat i motioner
            tas upp till övervägande i det sammanhanget.
          </note>
          <note>
            Sedan statsbidragen till företagshälsovården avskaffades 1993
            har företagshälsovården starkare knutits till arbetsgivarens efterfrågan.
            Det har blivit mer sjukvård för nyckelpersoner och mindre förebyggande
            arbete för utsatta grupper.
          </note>
          <note>
            I propositionen framgår det att de föreslagna ändringarna syftar
            till att förtydliga arbetsgivarens ansvar att tillhandahålla företagshälsovård,
            att renodla företagshälsovårdens uppgifter samt att en utökad
            samverkan mellan företagshälsovården och den offentligt finansierade
            sjukvården kommer till stånd.
          </note>
          <note>
            Statistik visar att ca 70 % av de förvärvsarbetande har någon
            form av anslutning till företagshälsovården. Avsaknaden av företagshälsovård
            är särskilt stor inom småföretag och i vissa riskfyllda branscher,
            både inom industri och serviceområde. Och det som ganska ofta
            i dag kallas för företagshälsovård gör ofta inte skäl för benämningen.
            Siffrorna för anslutning till företagshälsovården är således missvisande.
            En uppskattning har gjorts att en tredjedel av företagshälsovårdens
            tidigare personella resurser har övergått till annan verksamhet.
          </note>
          <note>
            I Vänsterpartiet befarar vi att de svagaste på arbetsmarknaden
            även fortsättningsvis kommer att stå utan företagshälsovård. Vi
            har sagt i motioner att om man inte kommer till rätta med detta
            problem genom avtalslösningar bör regeringen återkomma till riksdagen
            med lagförslag om obligatorisk anslutning till företagshälsovård.
          </note>
          <note>
            LO-kongressen 1996 beslöt också att kräva en lagstiftning om
            företagshälsovård. LO hade inte kunnat nå en tillfredsställande
            lösning avtalsvägen, därför beslutade kongressen om lagstiftning.
            En annan allvarlig utveckling är att kartläggningar och utredningar
            har visat att kvinnor och branscher med utsatt arbetsmiljö tillhör
            "lågutnyttjarna" av företagshälsovård i jämförelse med bl.a. högutbildade
            män med exempelvis kamerala och tekniska arbeten.
          </note>
          <note>
            Företagshälsovården ska självfallet utnyttjas mest av dem som
            har störst behov och vara inriktad på ett förebyggande, arbetsmiljöinriktat
            arbete. Vi hade verkligen behövt en företagshälsovård som uppfyller
            vissa kvalitetskrav.
          </note>
          <note>
            När vi i Vänsterpartiet har läst denna proposition har vi saknat
            en analys av företagshälsovårdens arbete ur ett könsperspektiv.
            Mycket talar för att brister i arbetsmiljölagstiftningen särskilt
            drabbar kvinnor, och jag har redan nämnt några exempel på detta.
            Vi anser därför att en analys av företagshälsovården ur ett könsperspektiv
            är nödvändig och yrkar bifall till vår reservation 8. Såvitt jag
            förstår anser en majoritet i utskottet att detta hade varit önskvärt
            och förutsätter att regeringen uppmärksammar frågan.
          </note>
          <note>
            Listan på arbetsmiljöproblem kan tyvärr göras lång. De monotona
            arbeten som sliter ut finns kvar, liksom skador på grund av buller
            och vibrationer. Till detta kommer stress, underbemanning, nya
            kemiska ämnen, t.ex. problem med isocyanater.
          </note>
          <note>
            Det krävs förbättrade arbetsorganisationer och mer kompetensutveckling
            för att komma till rätta med alla dessa frågor. Alltför många
            far illa. Arbetsgivarna måste bl.a. se till att höja kunskapen
            hos chefer, förbättra internkontrollen och ge skyddsombuden tid
            för förebyggande arbete.
          </note>
          <note>
            Vi kanske går ett litet steg framåt genom denna debatt och genom
            propositionen, men vi i Vänsterpartiet hade hoppats på ett lite
            längre steg. Hetsen, jäktet, stressen är ju, som statsministern
            sade i dagens partiledardebatt, bland de tydligaste klassfrågorna
            i vårt samhälle.
          </note>
          <note>
            Avslutningsvis vill jag yrka bifall till reservation 3
          </note>
          <note>
            under mom. 2, som tar upp förslag om obligatorisk företagshälsovård.
          </note>
          <note type="speaker">
            Anf. 192 MIKAEL ODENBERG (m) replik:
          </note>
          <note>
            Herr talman! Sven-Erik Sjöstrand gjorde ett reflexmässigt standardangrepp
            på Moderaterna. Det tedde sig lite malplacerat, eftersom jag omedelbart
            innan hade ägnat sex och en halv minut åt att understryka vilken
            viktig resurs vi tycker att företagshälsovården är och ska vara
            för företagen och deras anställda. Jag försökte också hävda vikten
            av att man behåller det så och ser till att inte företagshälsovården
            får en myndighetsliknande roll. Det var bl.a. det som var min
            grund för att motsätta mig den lagfästa definition av företagshälsovård
            som regeringen har föreslagit i sin proposition.
          </note>
          <note>
            Det mest drastiska sättet att ge företagshälsovården en myndighetsliknande
            roll skulle naturligtvis vara att lagfästa om ett obligatorium.
            Och jag noterar att Vänsterpartiet och Gudrun Schyman för ett
            år sedan krävde just detta i en partimotion som ingår i detta
            betänkande. Där krävde man att vi nu skulle få ett lagfäst obligatorium.
          </note>
          <note>
            Jag konstaterar bara att man inte längre vill yrka bifall till
            den partimotionen. Det är naturligtvis en tillnyktring. Jag hälsar
            Sjöstrand välkommen i högerburen.
          </note>
          <note type="speaker">
            Anf. 193 SVEN-ERIK SJÖSTRAND (v) replik:
          </note>
          <note>
            Herr talman! Som Mikael Odenberg kan förstå fanns i mitt inlägg
            också med ett tydliggörande av vår partimotion om arbetsmiljöfrågorna.
            Som arbetare i produktionen under många år har jag också kommit
            i kontakt med företagshälsovården under många år.
          </note>
          <note>
            När man tittar på företagshälsovårdens uppbyggnad ser man att
            det är fråga om att allt inom arbetsmiljöområdet ska fungera.
            Om vi ska få en bra rehabilitering på arbetsplatserna är det inte
            bara fråga om att ha en väl fungerande företagshälsovård, utan
            man måste ha en bra skyddsorganisation. Man måste ha bra kontrollmöjligheter,
            man måste ha en yrkesinspektion som fungerar och man måste också
            ha resurser för Arbetarskyddsstyrelsen.
          </note>
          <note>
            Att jag sade som jag gjorde om moderaterna i min inledning beror
            på att jag verkligen kommer ihåg att moderaterna i debatten i
            höstas om anslag till arbetsmiljöforskning och till Arbetarskyddsstyrelsen
            inte var de som spädde på dessa anslag. Ni ville verkligen skära
            ned anslagen. För att vi ska kunna få en bra företagshälsovård
            och en förebyggande hälsovård tror jag att det gäller att man
            anslår resurser så att helheten fungerar.
          </note>
          <note>
            Tack!
          </note>
          <note type="speaker">
            Anf. 194 MIKAEL ODENBERG (m) replik:
          </note>
          <note>
            Herr talman! Jag fann det på intet sätt förvånande att Sven-Erik
            Sjöstrand ville avstyrka de moderata motionerna om företagshälsovården.
            Det jag däremot fann förvånande var att han inte ville biträda
            den vänsterpartistiska partimotionen. Men jag tycker samtidigt
            att beskedet är glädjande.
          </note>
          <note type="speaker">
            Anf. 195 SVEN-ERIK SJÖSTRAND (v) replik:
          </note>
          <note>
            Herr talman! Som Mikael Odenberg förstår har jag tagit ut några
            av de reservationer som vi har gjort.
          </note>
          <note>
            Vi har också formulerat ett särskilt yttrande. Jag vet att Mikael
            Odenberg har läst papperen med stor noggrannhet, för det brukar
            han göra.
          </note>
          <note>
            Vi har i det här ärendet bedömt att vi måste aktualisera frågan,
            att vi måste diskutera och försöka få arbetsmiljöfrågorna i centrum.
            Under en sådan här debatt kan man inte ta upp alla ärenden. Vi
            har valt att lyfta fram de två reservationer som jag har nämnt
            i debatten.
          </note>
          <note type="speaker">
            Anf. 196 MARIA LARSSON (kd):
          </note>
          <note>
            Herr talman! De flesta företag har ett serviceavtal för datorerna
            eller för kopieringsmaskinen. Det är än viktigare att ha en bra
            service för företagets värdefullaste resurs, för humankapitalet.
            Företagshälsovården ska vara garanten för att människorna i arbetslivet
            aktas och värnas. Alla människor, oavsett befattning och lönegrad,
            ska omges av ett förebyggande tänkande vad gäller arbetsställningar,
            arbetsredskap, arbetsmiljö, arbetstid osv.
          </note>
          <note>
            Företagshälsovården ska vara ett serviceorgan till näringslivet
            som ska inriktas just på det förebyggande arbetet och se till
            att den dagliga verksamheten fungerar så bra som möjligt. I dag
            har sju av tio företag tillgång till företagshälsovård. Fyra av
            fem förvärvsarbetande tycker att detta är viktigt och värdefullt.
          </note>
          <note>
            Företagshälsovården har i dag ingen enhetlig struktur utan fungerar
            olika på olika platser i landet.
          </note>
          <note>
            Men dess betydelse kan inte överskattas. Medarbetarna är företagets
            viktigaste resurs. Att vårda och värna sina medarbetare och att
            skapa trivsel på arbetsplatsen, det är att också öka lönsamheten
            på lång sikt.
          </note>
          <note>
            Personalvård borde ingå som strategisk planering på varje företag.
          </note>
          <note>
            I en tid när antalet anmälda arbetsskador återigen ökar, i en
            tid när nya typer av arbetsrelaterade sjukdomar tilltar, borde
            det också vara tid att ge företagshälsovården möjlighet att verka
            i olika former och på nya sätt. I underlaget till Nationella folkhälsokommitténs
            betänkande konstateras att det finns ett växande antal fristående
            konsulter som inte är kopplade till företagshälsovården som i
            dag säljer tjänster kring arbetsorganisation, utbildnings- och
            ledningsfrågor.
          </note>
          <note>
            Vi menar att det är positivt med mångfald på området.
          </note>
          <note>
            Tidigare i dag har det varit en diskussion som har aktualiserat
            det nya stora arbetsmiljöproblemet -
          </note>
          <note>
            stress. Stressen i arbetslivet har ökat markant de senaste fem
            åren. Det framgår inte bara i Metalls statistik som Sjöstrand
            hänvisade till, utan det framgår också i SCB:s statistik.
          </note>
          <note>
            Sedan 1996 har antalet yrkesverksamma som rapporterar besvär
            på grund av stress ökat med närmare
          </note>
          <note>
            50 %. Ökningen är störst bland kvinnor inom vårdoch serviceyrken.
            I dag upplever 63 % av svenskarna att de är stressade i arbetet.
            Den offentliga sektorn är hårdare drabbad än den privata. 16 %
            av kvinnorna och 8 % av männen rapporterar problem med stressrelaterade
            symtom. Här har företagshälsovården en enorm framtida uppgift
            med att kunna erbjuda kompetens för stresshantering och stressvaccinering.
            Det är nya behov som med tydlighet avtecknar sig i dag.
          </note>
          <note>
            Morgondagens företag kommer att ställa andra krav på en aktiv
            partner inom folkhälsoarbetet. Det handlar om kompetens att identifiera
            och beskriva sambanden mellan arbetsmiljö, organisation, produktivitet
            och hälsa. Det handlar om insatser mot stress och psykosociala
            förhållanden, belastningsergonomi, hälsokontroller och friskvård.
          </note>
          <note>
            Företagshälsovården ska vara av hög kvalitet, men därvidlag tror
            vi kristdemokrater att personal och arbetsgivare är bättre än
            regeringen på att reglera detta. De inskränkningar i utbudet som
            går att utläsa av regeringsförslaget gynnar inte en utveckling
            av en mångfasetterad företagshälsovård.
          </note>
          <note>
            Herr talman! Regeringen vill ta krafttag för företagshälsovårdens
            fromma i en tid som är rätt. Dessvärre har propositionen om företagshälsovård
            blivit en rörig, otydlig restprodukt som snarare försvårar såväl
            tillgång som valmöjlighet på området. "Den är ett slag i luften"
            som en skyddsingenjör som läst propositionen uttryckte sig. "Den
            får ingen som helst betydelse för verkligheten." "En otydlig massa.
            Vad menas egentligen?" sade två företagare som hade läst propositionen.
          </note>
          <note>
            Herr talman! Företagshälsovården får inte göras till myndighet.
            Inslagen av frivillighet ska bestå. Det bekräftade även Vänstern
            här i dag. Företagshälsovården är ett delat ansvar mellan arbetsgivare
            och arbetstagare. Bägge parter har att iaktta gällande regler
            och att efterleva dem. Om det går att lägga ett strikt partstänkande
            åt sidan, kan den gagna möjligheten till effektiva åtgärder.
          </note>
          <note>
            Regeringen talar i propositionen om att förtydliga arbetsgivarens
            ansvar. Men redan i dag är det helt klart att arbetsgivaren har
            ansvar för förebyggande vård och rehabilitering. Det är mycket
            oklart vad som utöver det anses uppnås med det nu liggande förslaget.
            Det vore intressantare och mer konstruktivt att diskutera försäkringskassornas
            roll och en alternativ utformning av arbetsskadeförsäkringen.
            Där kan byggas mer av incitamentskapande strukturer för att få
            till stånd en ökning av förebyggande hälsovård.
          </note>
          <note>
            Mycket talar också för att det effektivaste sättet för att omedelbart
            åstadkomma en förbättring på arbetsmiljöområdet är att använda
            sig av Yrkesinspektionen på ett aktivare sätt. Det är fullt möjligt
            utan minsta lagändring. Det finns ett stort antal föreskrifter
            från Arbetarskyddsstyrelsen som inte efterlevs därför att de helt
            enkelt inte är kända. Yrkesinspektionen kan göra mycket genom
            aktivare information, rådgivning och, inte minst, uppföljning
            ute på företagen.
          </note>
          <note>
            Internkontrollen har nu använts i sex år - av somliga företag.
            Hur många som använder den vet ingen.
          </note>
          <note>
            I varje fall har Arbetarskyddsstyrelsen ingen aning när man frågar
            dem.
          </note>
          <note>
            Internkontrollen är ett bra och omfattande kvalitetssystem. Men
            för små företag kan det te sig omöjligt att lägga den tid och
            kraft som behövs för utvärdering och uppföljning av internkontrollen.
            Pappersexercisen kan säkert förenklas betydligt. Detta måste övervägas,
            och Yrkesinspektionen måste ta tuffare tag för att plantera den
            i fler företag.
          </note>
          <note>
            Herr talman! När regeringen lägger fram en proposition måste
            den, för det första, vara genomarbetad, och förslagen måste vara
            ordentligt analyserade. För det andra måste den kunna förstås
            av de människor som är berörda av den.
          </note>
          <note>
            I den här propositionen finns oklarheter och brister i analys
            vad gäller exempelvis vem som ska ansvara för den utbyggnad av
            företagshälsovården som är tänkt att ske. Här saknas konsekvensanalyser
            av lagändringen för de läkare och sjukgymnaster som vid utgången
            av 2003 inte har träffat några vårdavtal med landstinget. På vilket
            sätt kommer konkurrenssituationen att påverkas på sikt av försvårade
            möjligheter för privatetableringar? Hur blir rekryteringsmöjligheterna
            för företagshälsovården med de begränsningar i utövande som görs
            via lagförslagen?
          </note>
          <note>
            Hur stor är risken för en utarmning av allmänmedicinsk kompetens
            inom företagshälsovården? Det är inte bara vi kristdemokrater
            som ställer frågor över alla dessa oklarheter. Många av remissinstanserna,
            t.ex. RRV, RSV och Arbetsgivarverket, har också pekat på otydligheterna.
            Frågorna som inte besvaras i propositionen är många, men kanske
            kan de besvaras i denna debatt av Sonja Fransson.
          </note>
          <note>
            Herr talman! Vi kristdemokrater kan tillstyrka de goda intentionerna
            att vilja göra något bra av företagshälsovården. Men vi kan inte
            tillstyrka ett rörigt, otydligt och otillräckligt analyserat förslag
            och där det enda som med säkerhet kan fastställas är att det kommer
            att verka konkurrensmässigt begränsande. Vi kristdemokrater yrkar
            därför avslag på propositionen, och vi vill att regeringen återkommer
            med ett förslag som kan fungera stödjande och utvecklande för
            företagshälsovården.
          </note>
          <note>
            Jag yrkar bifall till reservationerna 2 och 10.
          </note>
          <note type="speaker">
            Anf. 197 ELVER JONSSON (fp):
          </note>
          <note>
            Herr talman! Företagshälsovård är viktigt även om arbetslivets
            olika krav har ändrat karaktär. Vi har gått från de mer tydliga
            kroppsskadorna som tidigare dominerade till att vi i dag har ett
            helt spektrum av ohälsa: de psykiska problemen, den socialmedicinska
            ohälsan och stressmomenten. Skador i arbetslivet beror också bl.a.
            på för svag kroppsuppbyggnad. Det betyder med andra ord att försummad
            fysisk träning ofta ger arbetsskador.
          </note>
          <note>
            Folkpartiet har länge hävdat värdet av en god miljö, hälsovård
            och allmänt välbefinnande i arbetslivet. Man kan blicka tillbaka
            så långt som till 1880-
          </note>
          <note>
            talet då det av den stridbare liberale riksdagsmannen
          </note>
          <note>
            S.A. Hedin föreslogs flera reformer på arbetslivsområden. Den
            nu gällande arbetsmiljölagen från år 1977
          </note>
          <note>
            framlagd av dåvarande arbetsmarknadsminister Per
          </note>
          <note>
            Ahlmark fick en nära nog total uppslutning här i kammaren. Nu
            ska riksdagen ta ställning till ändringar i denna 1977 års arbetsmiljölag.
          </note>
          <note>
            Som jag redan sagt har företagshälsovård en lång tradition i
            Sverige. Det fanns redan på 1600-talet läkare och fältskärer som
            ägnade sig åt att förebygga ohälsa hos t.ex. gruvarbetare. När
            det industriella genombrottet kom på 1880-talet dök nya problem
            upp, och det blev naturligt att man anställde särskilda läkare
            för att möta de anställdas behov av hälso- och sjukvård. Svenska
            arbetsgivareföreningen, SAF, och
          </note>
          <note>
            LO gjorde år 1967 upp om avtal som gällde företagshälsovård.
            I dag finns olika avtal och olika överenskommelser mellan staten,
            kommunerna och den privata sektorn.
          </note>
          <note>
            Herr talman! I den föreliggande propositionen som vi nu behandlar
            förs ett resonemang om hur företagshälsovård ska definieras i
            arbetsmiljölagen, men sedan landar regeringen inte på något konkret
            förslag. Motivet för detta är att man med en definition skulle
            riskera att begränsa företagshälsovårdens möjligheter till utveckling,
            sägs det.
          </note>
          <note>
            Vi menar att frånvaron av en tydlig definition emellertid medför
            att rekvisitet blir oklart och svårtolkat för såväl parterna på
            arbetsmarknaden som
          </note>
          <note>
            Yrkesinspektionen, som har tillsynsansvaret. Regeringen bör återkomma
            med förslag till definition. Det är vad vi säger i reservation
            nr 4, som jag här yrkar bifall till.
          </note>
          <note>
            I reservation nr 7, också den med bifallsyrkande från vår sida,
            tar vi upp det som regeringen säger om att det finns personal
            med sjukvårdskompetens och att viss sjukvård bedrivs inom företagshälsovården.
          </note>
          <note>
            Men trots detta föreslås att läkare och sjukgymnaster inte längre
            ska få ersättning enligt lagen om läkarvårdsersättning respektive
            lagen om ersättning för sjukgymnastik.
          </note>
          <note>
            En läkare med specialistkompetens inom företagshälsovård har
            en medicinsk utbildning som ligger nära allmänläkarens. Det är
            viktigt att företagshälsovården även fortsättningsvis kan erbjuda
            sjukvård.
          </note>
          <note>
            Det är naturligt att en allmänläkare ges möjligheter att remittera
            patienter till företagshälsovården. Å andra sidan bör också företagshälsovården
            ges möjligheter att remittera patienter till andra specialister
            och att utnyttja medicinska tjänster som röntgen och laboratorieanalyser.
            Vi tycker att det är särskilt angeläget att framhålla att företagshälsovården
            även i fortsättningen ges möjligheter att teckna vårdavtal.
          </note>
          <note>
            I reservation nr 9 tar vi upp den diskussion som regeringen för
            om att man avser att återkomma till riksdagen med frågor som gäller
            utbildning av företaghälsovårdens personal. Vi ser det som en
            allvarlig brist att regeringen skjuter dessa frågor framför sig.
          </note>
          <note>
            Det kan leda till att arbetsmarknadens behov av företagshälsovård
            inom en snar framtid kanske inte kan tillgodoses.
          </note>
          <note>
            Till sist har vi i det särskilda yttrandet framfört uppfattningen
            att det finns betydande oklarheter i propositionen, som nyss påtalades
            här i ett tidigare inlägg. Vi menar att det trots detta inte är
            omöjligt för riksdagen att ta ställning till förslaget. Vi säger
            också i detta yttrande, som jag vill påminna kammaren om, att
            vi befarar att en alltför stark renodling kan leda till försämringar
            för många arbetstagare.
          </note>
          <note>
            Det får inte glömmas bort att företagshälsovård sedan januari
            år 1992 är en egen medicinsk specialitet. Många företagsläkare
            utgör med sin kombinerade kompetens i allmänmedicin samt arbetsmiljö-
            och rehabiliteringsfrågor en särskilt viktig resurs inom företagshälsovården.
          </note>
          <note>
            Vi tror att för att företagshälsovården ska kunna fungera på
            ett bra sätt måste det finnas personal med sjukvårdskompetens.
            Därför är vi kritiska till att regeringen nu föreslår att begränsa
            läkares och sjukgymnasters möjlighet att få ersättning för den
            sjukvård som bedrivs inom företagshälsovården. Företagshälsovården
            behöver ges möjligheter att träffa vårdavtal med landstingen.
            Det har vi, som jag sade, påtalat i reservation nr 7, som jag
            tidigare yrkat bifall till.
          </note>
          <note type="speaker">
            Anf. 198 SONJA FRANSSON (s):
          </note>
          <note>
            Herr talman! Det ökade tempot med skärpta lönsamhetskrav och
            kostnadspress ökar stressen i arbetslivet, precis som många talare
            har sagt tidigare. Därmed ökar också risken för ohälsa och utslagning
            i arbetslivet.
          </note>
          <note>
            Arbetsrelaterad ohälsa orsakar stora samhällsekonomiska kostnader.
            Både arbetsgivarna och arbetstagarna drabbas. Arbetsgivarna drabbas
            i form av arbetstagarnas frånvaro, sjuklön, rehabilitering, produktionsbortfall
            m.m. Den enskilda arbetstagaren drabbas förutom av sjukdom med
            många gånger svåra smärtor också av lägre inkomster, högre utgifter
            och sänkt livskvalitet.
          </note>
          <note>
            Samtidigt som pressen blir allt hårdare i arbetslivet lever alltför
            många arbetsgivare inte upp till sitt rehabiliteringsansvar. Riksförsäkringsverket
            har granskat sjukskrivningsfall på över 90 dagar. Granskningen
            visar att rehabiliteringsutredning saknas i
          </note>
          <note>
            75 % av fallen. Arbetsmiljölagen lägger ett stort ansvar på arbetsgivaren
            att anpassa arbetet efter varje arbetstagares individuella behov
            när det gäller förebyggande insatser.
          </note>
          <note>
            Den 1 juli 1991 infördes i 3 kap. 2 a § arbetsmiljölagen särskilda
            regler som anger arbetsgivarens skyldighet att planera, leda och
            kontrollera arbetsmiljöarbetet och också arbetsgivarens ansvar
            att på ett lämpligt sätt organisera arbetsanpassnings- och rehabiliteringsverksamheten
            på arbetsplatsen. Bestämmelsen innebär ett krav på att arbetsmiljöfrågorna
            ska integreras med övriga frågor som rör verksamheten.
          </note>
          <note>
            I lagen om allmän försäkring framgår det att arbetsgivaren i
            samråd med den försäkrade arbetstagaren ska svara för att dennes
            behov av rehabilitering snarast klarläggs och att de åtgärder
            ska vidtas som behövs för en effektiv rehabilitering. I detta
            arbete är tillgången till en extern expertresurs nödvändig för
            de flesta arbetsgivare och arbetstagare, eftersom företagen oftast
            saknar den oberoende kompetens som behövs för att uppfylla dessa
            mål.
          </note>
          <note>
            Herr talman! I detta betänkande skärps och klargörs arbetsgivarens
            ansvar för att anordna företagshälsovård kopplat till arbetsmiljöansvaret
            utan att det för den skull undergräver de kollektivavtal om företagshälsovård
            som finns i dag. Det betyder att även den framtida utbyggnaden
            av företagshälsovården ska vara en angelägenhet för arbetsmarknadens
            parter och i första hand ske genom avtal och överenskommelser
            dem emellan.
          </note>
          <note>
            Arbetsgivaren ska svara för att den företagshälsovård som arbetsförhållandena
            kräver finns att tillgå.
          </note>
          <note>
            Innebörden i denna lagändringstext är att regeln om företagshälsovård
            kommer att omfatta alla arbetsplatser där det i dag enligt bestämmelserna
            om internkontroll och arbetsanpassnings- och rehabiliteringsverksamhet
            anses vara nödvändigt att ordna företagshälsovård.
          </note>
          <note>
            Skyldigheten att tillhandahålla företagshälsovård ska alltså
            ses i ljuset av de gällande reglerna om internkontroll. Arbetsgivarens
            skyldighet kommer därför att omfatta alla arbetsplatser där företagshälsovård
            måste anses vara nödvändig för att uppfylla arbetsmiljölagens
            krav och föreskrifter.
          </note>
          <note>
            Herr talman! I betänkandet klargörs också tydligt vad som menas
            med företagshälsovård genom definitionen:
          </note>
          <note>
            Med företagshälsovård avses en oberoende expertresurs inom områdena
            arbetsmiljö och rehabilitering. Företagshälsovården ska särskilt
            arbeta för att förebygga och undanröja hälsorisker på arbetsplatser
            samt ha kompetens att identifiera och beskriva sambanden mellan
            arbetsmiljö, organisation, produktivitet och hälsa.
          </note>
          <note>
            Detta tycker jag är tydligt. Det är ett förtydligande som klargör
            att företagshälsovården ska vara självständig i förhållande till
            sina uppdragsgivare.
          </note>
          <note>
            Den anställde ska ha rätt att oberoende av arbetsgivarens vetskap
            kunna nyttja företagshälsovården.
          </note>
          <note>
            Definitionen innebär också att företagshälsovården inte ska bedriva
            sådan hälso- och sjukvård som görs inom primärvården eller sjukvården.
          </note>
          <note>
            Därför föreslår nu utskottsmajoriteten att lagen om läkarvårdsersättning
            och lagen om ersättning för sjukgymnastik ändras för att detta
            syfte också ska uppnås.
          </note>
          <note>
            Lagen ändras så att en läkare eller en sjukgymnast inte kan få
            ersättning enligt 1993 års lag om ersättning för verksamhet som
            bedrivs inom företagshälsovårdens ram. Avsikten med denna ändring
            är inte, som moderaterna påstår, att avskilja sjukvården från
            företagshälsovården.
          </note>
          <note>
            Det är inte möjligt, och det är inte heller lämpligt, att helt
            avskilja sjukvården från företagshälsovården.
          </note>
          <note>
            Företagshälsovårdens verksamhet i sig innebär nämligen en fokusering
            på arbetsrelaterad ohälsa, yrkesrelaterade sjukdomar och arbetslivsinriktad
            rehabilitering. Detta förutsätter att det finns personal med sjukvårdskompetens
            och att viss sjukvård också bedrivs.
          </note>
          <note>
            Det krävs dessutom en viss sjukvård för att bedöma effekterna
            av företagshälsovårdens åtgärdsarbete.
          </note>
          <note>
            Omfattningen av och karaktären på sjukvården inom företagshälsovården
            måste däremot få en avgränsning mot övrig privat och offentlig
            sjukvård.
          </note>
          <note>
            Offentliga resurser som är avsedda att ersätta hälsooch sjukvård
            ska inte användas för att subventionera företagshälsovården.
          </note>
          <note>
            Avgränsningen måste göras av företagshälsovården själv genom
            den professionalism och det expertkunnande som finns hos personalen.
            Avgränsningen måste också göras med stöd av respektive landsting,
            som har det övergripande och det samordnande ansvaret i hälso-
            och sjukvårdsfrågor.
          </note>
          <note>
            Det ska därför i framtiden inte vara möjligt för vissa företagshälsovårdsenheter
            att erbjuda offentligt finansierad sjukvård utan att företagshälsovårdsenheten
            först träffat avtal om detta med sjukvårdshuvudmannen.
          </note>
          <note>
            Sjukvårdshuvudmännen bör i stället i större utsträckning än vad
            som sker i dag ta till vara möjligheten att teckna avtal med företagshälsovårdsenheter
            om olika typer av tjänster och åtaganden. Sådana avtal mellan
            ett landsting och företagshälsovårdsenheten kan innebära flera
            fördelar. Om företagshälsovården ges möjlighet att bedriva viss
            landstingsfinansierad hälso- och sjukvård kan företagshälsovårdens
            möjligheter att behålla och utveckla sin sjukvårdskompetens öka.
            Dessutom kan företagshälsovården utgöra en viktig resurs för landstingens
            läkare eftersom de då i större utsträckning kan remittera patienter
            till företagshälsovården för bedömning eller behandling av arbetsrelaterade
            sjukdomar och skador.
          </note>
          <note>
            Ett ökat samarbete och en bättre samordning mellan företagshälsovården
            och primärvården bör även kunna bidra till en tydligare rollfördelning
            när det gäller sjukvårdsinsatser i allmänhet och arbetsplatsanknuten
            hälso- och sjukvård i synnerhet. Möjligheterna för landstingen
            att kontrollera läkemedelsförskrivningen kan också förbättras
            på detta sätt.
          </note>
          <note>
            Dagens system medför en konkurrensfördel för de företagshälsovårdsenheter
            som utan vårdavtal med landstinget kan erbjuda landstingsfinansierad
            hälsooch sjukvård.
          </note>
          <note>
            Med dessa föreslagna ändringar ges företagshälsovårdsenheterna
            samma förutsättningar att konkurrera om olika uppdrag.
          </note>
          <note>
            Men för att göra övergången smidigare för de vårdgivare och företagshälsovårdsenheter
            som berörs måste det finnas vissa övergångsregler. Det är därför
            viktigt att berörda parter ges rimlig tid att teckna ett avtal
            om olika typer av tjänster och åtaganden och på så sätt anpassa
            sig till de nya förhållandena.
          </note>
          <note>
            Övergångsperioden föreslås därför motsvara en tid av tre år.
          </note>
          <note>
            Herr talman! Samverkan mellan olika myndigheter med olika kunskaper
            och erfarenheter är berikande på olika sätt. Det ger nya kunskaper
            och därmed ökad kvalitet. Det är ett effektivt sätt att använda
            samhällsresurser på.
          </note>
          <note>
            En ökad samverkan mellan företagshälsovården, primärvården och
            andra vårdgivare och försäkringskassan kommer med stor sannolikhet
            att underlätta möjligheterna att renodla företagshälsovårdens
            verksamhet mot i första hand ett förebyggande arbetssätt.
          </note>
          <note>
            Samverkan mellan företagshälsovården och hälsooch sjukvården
            ska därför utformas utifrån lokala förutsättningar, tillgängliga
            resurser och behov inom sjukvårdsområdet.
          </note>
          <note>
            Med detta som bakgrund, herr talman, yrkar jag bifall till utskottets
            hemställan i betänkandet i dess helhet och avslag på samtliga
            motioner.
          </note>
          <note type="speaker">
            Anf. 199 ELVER JONSSON (fp) replik:
          </note>
          <note>
            Herr talman! Sonja Fransson började med att tala om de risker
            som arbetslivet nu har. Vi är väl alla överens om den breddade
            problembild som finns.
          </note>
          <note>
            Den är oerhört komplex.
          </note>
          <note>
            Hon säger sedan att det i dag saknas en sådan oberoende resurs
            och kompetens som skulle behövas.
          </note>
          <note>
            Min fråga till Sonja Fransson blir:
          </note>
          <note>
            Blir detta oberoende starkare om man saknar den breda kompetens
            som vi tycker att en företagsläkare bör kunna ha och underhålla?
          </note>
          <note>
            När Sonja Fransson för in att det gäller att ha en form som inte
            undanröjer och undergräver kollektivavtal kan jag inte förstå
            hur kollektivavtalen skulle riskeras om man ger remitteringsrätt.
          </note>
          <note>
            Sedan blir resonemanget från den socialdemokratiska företrädaren
            mycket otydligt, tycker jag, när hon talar om att det vid remittering
            till specialister kan bli fråga om utnyttjanden. Jag tror att
            man är ute på väldigt tunn is om man gör detta till ett tungt
            skäl för att försämra företagshälsovården.
          </note>
          <note>
            Vi måste erkänna att det finns en gråzon här, där företagshälsovård
            i genuin mening och allmänsjukvård ändå flyter samman. Det är
            inte så lätt att få den renodling som regeringen tror skulle vara
            en stor del av lösningen på företagshälsovårdens problem.
          </note>
          <note type="speaker">
            Anf. 200 SONJA FRANSSON (s) replik:
          </note>
          <note>
            Herr talman! En bred kompetens är naturligtvis nödvändig. Som
            Elver Jonsson också hörde sade jag att det är viktigt att man
            har den kunskap som finns i hälso- och sjukvården.
          </note>
          <note>
            Vad det handlar om är att den förebyggande vården som ska bedrivas
            inom företagshälsovården inte ska ersättas genom den allmänna
            skattefinansieringen. Detta är i stället ett avtal mellan parterna.
            Den arbetsmiljöskyldighet som arbetsgivaren har ska också arbetsgivare
            och parterna ansvara för. Den ska alltså inte den vanliga primärvården
            ansvara för. Det är där tydligheten är. Det finns inget som hindrar
            att t.ex. en sjukgymnast är anställd av landstinget på deltid
            och anställd av företagshälsovården på deltid.
          </note>
          <note>
            Då har man båda områdena och båda kompetenserna, men blir betald
            via företagshälsovården för den tid man bedriver företagshälsovård.
          </note>
          <note type="speaker">
            Anf. 201 ELVER JONSSON (fp) replik:
          </note>
          <note>
            Herr talman! Vi har aktualiserat tre viktiga saker som borde
            ha varit med i ett riksdagsbeslut. Det gäller definitionen av
            företagshälsovård som är minst sagt grumlig. Det andra är remitteringsrätten,
            och den tredje punkten gäller utbildningen av personal. Jag tror
            att det kommer att bli uppenbart framöver att dessa brister finns
            genom att regeringen så ensidigt talar om sin renodling. Man bekänner
            sig visserligen verbalt till att det ska finnas en hög kompetens,
            men om man avskärmar sjukvård som ligger i närheten av det här
            området och inte tillåts öva och fortbilda sig genom den praktiska
            tjänstgöringen tror jag att det blir en försvagad kompetens. Det
            är vår poäng när vi har varit kritiska.
          </note>
          <note>
            Därför menar jag att Sonja Fransson trots sin replik blir svaret
            skyldig på frågan om vi verkligen får en bättre företagshälsovård
            efter ett beslut om vi följer regeringens förslag. Mitt svar är
            nej, och jag vädjar och hoppas att vi i riksdagsomröstningen kan
            göra de justeringar som jag tror att företagshälsovården skulle
            må bra av.
          </note>
          <note type="speaker">
            Anf. 202 SONJA FRANSSON (s) replik:
          </note>
          <note>
            Herr talman! Jag vill förtydliga det som sägs om vårdavtal, Elver
            Jonsson. Det står väldigt tydligt att vi är oerhört positiva till
            vårdavtal med landstingen. I
          </note>
          <note>
            vårt betänkande finns också ett exempel på det som förekommer
            i Värmland. Där har man ett vårdavtal mellan landstingen och företagshälsovården
            i hela länet. Jag tycker att det är väldigt positivt.
          </note>
          <note>
            Dessutom tar Elver Jonsson upp om man kan remittera patienter
            till laboratorier, röntgenundersökningar och liknande. Det finns
            ett förslag från en utredning som för närvarande bereds hos regeringen.
          </note>
          <note>
            Efter det kommer man att komma med ett förslag på exakt hur det
            ska se ut. Det innehåller flera andra saker också.
          </note>
          <note type="speaker">
            Anf. 203 MARIA LARSSON (kd) replik:
          </note>
          <note>
            Herr talman! Jag skulle vilja ta upp Elver Jonssons fallna fråga
            om Sonja Fransson menar att den här propositionen innebär ett
            förtydligande och en förstärkning av företagshälsovårdens framtida
            roll. Är det så att Sonja Fransson med stolthet lotsar detta genom
            riksdagen i kväll och framöver, eller är det så att även Sonja
            Fransson kanske hade önskat mer av propositionen? Det finns kanske
            mer som kommer sedan, sådant som inte kom med den här gången.
          </note>
          <note>
            Jag har i alla fall inte fått svar på de frågor som jag ställde
            i debatten. Jag skulle vilja upprepa några av dem här. Det finns
            kanske möjlighet till förtydliganden.
          </note>
          <note>
            Hur kommer konkurrenssituationen att påverkas på sikt? Vad är
            Sonja Franssons bedömning? Hur blir rekryteringsmöjligheterna
            för företagshälsan med de begränsningar som nu görs? Hur stor
            är risken för en utarmning av företagshälsovården med anledning
            av de här besluten?
          </note>
          <note>
            Det utvidgade ansvaret bygger på alla arbetsplatser med internkontroll.
            Men det är ju ingen som vet hur många som har en fungerande internkontroll.
            Den statistiken finns inte. Hur ska detta fungera i praktiken?
          </note>
          <note type="speaker">
            Anf. 204 SONJA FRANSSON (s) replik:
          </note>
          <note>
            Herr talman! Jag tycker att det är en väldig skillnad när man
            jämför dagens lagstiftning med den tidigare. Det framgår tydligt
            att arbetsgivaren ska svara för att den företagshälsovård som
            arbetsförhållandena kräver finns att tillgå. Och arbetsförhållandena
            kräver, med den arbetsmiljölagstiftning som finns i dag som gäller
            internkontroll, att man har en företagshälsovård, inte minst för
            de små företagen. Det är ju oftast de små företagen som inte har
            byggt upp egen kompetens inom det här området.
          </note>
          <note>
            Det framgår väldigt tydligt i arbetsmiljölagen, som den här företagshälsovården
            är kopplad till, att man ska kunna utreda arbetsrehabilitering.
            Man ska ha ett förebyggande arbete. Eftersom de kraven finns,
            är det också kopplat till att man behöver anlita den oberoende
            expertresurs som företagshälsovården är.
          </note>
          <note>
            Det enda som möjligtvis skulle kunna vara ännu tydligare vore
            att man lagstiftade om en obligatorisk företagshälsovård. Det
            har vi inte varit beredda att göra beroende på att vi tycker att
            parterna fortfarande ska ha ett stort ansvar eftersom det gäller
            deras områden. Där har arbetsgivaren i första hand ett väldigt
            stort ansvar enligt arbetsmiljölagen.
          </note>
          <note type="speaker">
            Anf. 205 MARIA LARSSON (kd) replik:
          </note>
          <note>
            Herr talman! Jag kan konstatera att många frågor fortfarande
            kvarstår. Jag har gett upp hoppet om att få svar på dem.
          </note>
          <note>
            Jag är inte lika förhoppningsfull som Sonja Fransson om att detta
            kommer att stärka den företagshälsovård som vi båda månar om.
            Jag tycker tvärtom att vi under resans gång i arbetet med propositionen
            har stött på väldigt många människor som inte har kunnat ge oss
            svar på de frågor som vi har ställt, i alla fall inte på Näringsdepartementet
            som vi har terroriserat ett antal gånger med frågeställningar.
          </note>
          <note>
            Jag kan tyvärr inte dela Sonja Franssons uppfattning om att detta
            kommer att vara en förstärkning av företagshälsovården. Jag beklagar
            den uddlösa proposition som ligger på bordet i dag.
          </note>
          <note type="speaker">
            Anf. 206 SONJA FRANSSON (s) replik:
          </note>
          <note>
            Herr talman! Jag delar inte Maria Larssons uppfattning. Jag tycker
            att detta är tydligt. Jag tycker också att jag i mitt anförande
            har klargjort det och tolkat propositionen precis så som jag kan
            tolka den.
          </note>
          <note>
            Jag tycker att det är tydligt, inte minst när det gäller vad
            vi menar med företagshälsovård. Det är precis det som jag tidigare
            har gått igenom.
          </note>
          <note type="speaker">
            Anf. 207 MIKAEL ODENBERG (m) replik:
          </note>
          <note>
            Herr talman! Jag vill kommentera två saker som
          </note>
          <note>
            Sonja Fransson sade i sitt inledningsanförande. Det första är
            att Sonja Fransson sade att hon inte fann det lämpligt att avskilja
            sjukvården från företagshälsovården. Det låter ju bra. Problemet
            med propositionen är dock att den leder just till detta. Den leder
            till det eftersom sjukvård meddelad inom företagshälsovårdens
            ram med propositionens förslag kommer att diskvalificeras i förhållande
            till sjukvård som ges på varje annat sätt. Det följer av den renodling
            som regeringen har föreslagit och den exkludering av sjukvårdande
            verksamhet inom företagshälsovårdens ram från de nationella taxorna
            som också ingår som ett förslag i propositionen.
          </note>
          <note>
            Det andra var att Sonja Fransson sade att hon var bekymrad över
            att alla arbetstagare inte fick rehabilitering i den utsträckning
            som de behöver. Nu är det ju en skillnad på företagshälsovård
            och rehabilitering, men om jag förstod Sonja Fransson rätt så
            tycktes hon tro att behovet av rehabilitering skulle komma att
            mötas bättre om man med den här propositionen skärpte kraven på
            arbetsgivarna att anordna företagshälsovård. Sonja Fransson nickar
            instämmande.
          </note>
          <note>
            Då vill jag påpeka att den här propositionen inte innebär att
            man ställer några nya krav på arbetsgivarna. Det finns redan i
            dagens arbetsmiljölagstiftning ett krav på arbetsgivaren att tillhandahålla
            företagshälsovård i den utsträckning som verksamheten kräver.
            Det nya i den här propositionen är att man inför en lagfäst definition
            av företagshälsovård. Det skulle vara intressant att få höra av
            Sonja Fransson på vilket sätt en lagfäst definition av begreppet
            företagshälsovård kommer att göra det lättare för arbetstagare
            i vårt land att få nödvändig rehabilitering.
          </note>
          <note type="speaker">
            Anf. 208 SONJA FRANSSON (s) replik:
          </note>
          <note>
            Herr talman! Det är intressant att Moderaterna säger sig vilja
            ha konkurrensneutralitet i alla andra avseenden än när det gäller
            företagshälsovården. Här tycker man bevisligen att vissa aktörer
            inom företagshälsovården ska kunna använda sig av primärvården
            och samhällets resurser, medan andra inte ska kunna göra det.
            Det är så det ser ut i dag, Mikael
          </note>
          <note>
            Odenberg. Det är så att en del kan använda sig av detta, men
            inte andra. Vi tycker att vi ska renodla detta. Vi tycker att
            vi ska använda företagshälsovården i första hand i förebyggande
            syfte så att vi slipper arbetsrehabilitering och arbetsskador.
            Det är det absolut viktigaste.
          </note>
          <note>
            Det ska inte vara en gråzon där man också hela tiden bedriver
            sjukvård. Däremot är det viktigt att man har personal som är kompetent
            inom sjukvården. Det behövs däremot. Det finns, som jag har sagt
            tidigare, inget som hindrar att man träffar avtal. Det är snarare
            något som vi ivrar för. Det finns heller inte några hinder för
            att man t.ex. jobbar deltid inom primärvården och med sin kunskap
            därifrån också arbetar deltid inom företagshälsovården. Vad vi
            inte tycker att man ska göra är att subventionera företagshälsovården
            med allmänna skattemedel.
          </note>
          <note type="speaker">
            Anf. 209 MIKAEL ODENBERG (m) replik:
          </note>
          <note>
            Herr talman! Sonja Fransson svarar på någonting helt annat än
            det som jag frågade om. Regeringen hävdar att dagens regler, som
            tillåter företagshälsovårdsanställda att vara anslutna till de
            nationella taxorna, innebär en snedvridning av konkurrensen, eftersom
            andra vårdgivare efter 1994 inte ges den möjligheten. Det är alldeles
            korrekt, men det beror just på att socialdemokraterna har tvingat
            vårdgivare att sluta avtal med sjukvårdshuvudmännen och avskaffat
            den fria etableringsrätt som infördes under den borgerliga regeringstiden.
          </note>
          <note>
            De konkurrensproblem som vi i dag har mellan olika vårdgivare
            inom specialiteten företagshälsovård är alltså ett resultat av
            socialdemokratisk politik. Nu försöker Sonja Fransson ta ytterligare
            steg i riktning mot någon sorts landstingssocialisering av sjukvården.
            Vi vill gå åt andra hållet och undanröja snedvridningen av konkurrensförhållandena
            genom att återinföra en fri etableringsrätt. Då blir villkoren
            likadana för olika typer av vårdgivare också inom denna specialitet.
          </note>
          <note>
            Låt mig så återgå till att upprepa den fråga som
          </note>
          <note>
            Sonja Fransson så elegant lyckades låta bli att svara på, nämligen:
            Hur kan en lagfäst definition av begreppet företagshälsovård vara
            ägnad att möta ett ökande behov av rehabilitering bland arbetstagare
            i
          </note>
          <note>
            Sverige?
          </note>
          <note type="speaker">
            Anf. 210 SONJA FRANSSON (s) replik:
          </note>
          <note>
            Herr talman! I den skärpning av lagtexten som nu föreslås står
            det att arbetsgivaren ska svara för att den företagshälsovård
            som arbetsförhållandena kräver finns att tillgå. Enligt arbetsmiljölagen
            krävs det ett väldigt tydligt förhållande, där arbetsgivaren har
            ett mycket klart ansvar. Detta ska ses i samband med kopplingen
            mellan lagstiftningen för företagshälsovården och arbetsmiljölagen,
            och den är tydlig. Jag vill påstå att arbetsgivaren då har en
            skyldighet att använda företagshälsovård för att klara det arbetsmiljö-
            och rehabiliteringsansvar som han har och att vidta förebyggande
            åtgärder för att skapa en bättre arbetsmiljö.
          </note>
          <note type="speaker">
            Anf. 211 SVEN-ERIK SJÖSTRAND (v) replik:
          </note>
          <note>
            Herr talman! Sonja Fransson förstår av mitt inlägg att vi i Vänsterpartiet
            är lite besvikna på propositionen. Det finns väl en del positiva
            saker i den. Det är viktigt att tydliggöra företagshälsovårdens
            arbetsområde liksom att markera hur oerhört väsentliga de förebyggande
            åtgärderna på arbetsplatserna är.
          </note>
          <note>
            Sonja Fransson nämnde i sin inledning mycket om rehabilitering,
            och det är också en viktig faktor. Sonja
          </note>
          <note>
            Fransson konstaterar att bara ungefär 25 % av rehabiliteringsutredningarna
            utförs. Arbetsgivaren har ju skyldighet att göra en rehabiliteringsutredning
            efter
          </note>
          <note>
            28 dagars sjukfrånvaro. Också löntagaren kan be att det görs
            en rehabiliteringsutredning.
          </note>
          <note>
            Sådana här saker har inte direkt belysts i företagshälsovårdspropositionen,
            och jag har känt det som en brist. Inte heller har problemen med
            dålig täckningsgrad för kvinnor och för lågutnyttjad arbetskraft
            nämnts. Vi har försökt föra in ett könsperspektiv och vill att
            detta skulle belysas mycket mer.
          </note>
          <note>
            Tror Sonja Fransson att propositionen när den väl kommer i hamn
            kommer att innebära att de små företagen får en bättre företagshälsovård
            och att kvinnor och de som i dag är lågutnyttjade får en ökad
            möjlighet till en förebyggande företagshälsovård?
          </note>
          <note type="speaker">
            Anf. 212 SONJA FRANSSON (s) replik:
          </note>
          <note>
            Herr talman! Ja, jag tycker att det som finns i betänkandet är
            klargörande. Jag förutsätter därför att också de grupper som i
            dag inte alltid får del av företagshälsovården ska ha möjlighet
            att få det. Men det är självklart så att företagshälsovården inte
            själv på något sätt kan ordna det här. Det behövs många fler saker.
            Bl.a. tänker regeringen tillsätta en arbetsmiljöutredning, vilket
            har nämnts tidigare i debatten. Jag tycker att den är oerhört
            väsentlig för att lyfta fram de här frågorna och göra dem tydligare.
            Genom en sådan utredning kan man också få fram förslag som kan
            komplettera betänkandet.
          </note>
          <note type="speaker">
            Anf. 213 SVEN-ERIK SJÖSTRAND (v) replik:
          </note>
          <note>
            Herr talman! Den här utredningen omnämns i utskottsbetänkandet,
            och jag har också nämnt den i debatten. Jag hoppas verkligen att
            den utredningen börjar arbeta så fort som möjligt. Sonja Fransson
            vet troligtvis mycket mer än jag om utredningen - när den ska
            starta och vilka direktiv den kommer att få.
          </note>
          <note>
            En hel del av våra motionsyrkanden har hänförts till den här
            utredningen. Jag vill inte att bra idéer bara ska försvinna in
            i en utredning utan att det blir någonting av dem. Det är viktigt
            att följa de här frågorna, fokusera dem och sätta dem i centrum.
            Arbetsmiljöfrågor är ju väldigt viktiga.
          </note>
          <note>
            Jag hade hoppats på lite mer tydliga svar från
          </note>
          <note>
            Sonja Fransson. Bl.a. är det så att uppskattningsvis
          </note>
          <note>
            30 % av arbetstagarna i dag inte har tillgång till företagshälsovård.
            Innebär verkligen den här propositionen att många av dem som i
            dag skulle behöva företagshälsovård också kan få det? Hur blir
            det t.ex. med arbetsskadeutredningar och frågor om samverkan mellan
            mellan myndigheter? Tror Sonja Fransson verkligen att det blir
            någon förbättring med den här propositionen?
          </note>
          <note type="speaker">
            Anf. 214 SONJA FRANSSON (s) replik:
          </note>
          <note>
            Herr talman! Jag är övertygad om att det blir bättre med den
            här propositionen, men som jag tidigare sade behövs det flera
            olika saker. Det gäller bl.a. den utredning som ska tillsättas.
            Jag har i dag varit i kontakt med departementet. Jag har inte
            fått något datum för den, men man håller på med direktiven.
          </note>
          <note>
            Vidare behövs det naturligtvis en uppföljning av lagstiftningen.
            Jag tror också att det är oerhört väsentligt att vi lyfter upp
            de här frågorna som oerhört viktiga. Sedan ligger faktiskt ansvaret
            på parterna.
          </note>
          <note>
            Det gäller också för de fackliga organisationerna att ligga på
            gentemot arbetsgivarna, så att det här arbetet bedrivs på ett
            bra sätt.
          </note>
          <note>
            Jag kan även glädja Sven-Erik Sjöstrand med att det i dag har
            kommit direktiv till en annan utredning som efterlysts i en av
            Vänsterpartiets motioner som har behandlats av oss. Det är en
            bred utredning om skyddet av den enskildes personliga integritet
            i arbetslivet. I översynen ska ingå frågor om användning av drogtester,
            medicinska kontroller o.d. Jag tycker att det är oerhört väsentligt
            att den utredningen kommer till stånd. Direktiven till den har
            alltså kommit, och man jobbar nu på direktiven för en bred arbetsmiljöutredning.
          </note>
          <note>
            Anf. 215 MARGARETA ANDERS-
          </note>
          <note>
            SON (c):
          </note>
          <note>
            Herr talman! Jag ska vara ganska kortfattad. Jag tycker att företagshälsovården
            är oerhört viktig för hela det svenska samhället. Det är arbetsgivare
            och arbetstagare tillsammans som ska se till att det här fungerar,
            och jag är säker på att den renodling som kommer att komma till
            stånd med anledning av den här propositionen är ganska värdefull.
          </note>
          <note>
            Situationen på arbetsmarknaden ser i dag ut så att det behöver
            satsas ännu mer och ännu tydligare resurser just på företagshälsovården.
            Det är ett av skälen till att vi från Centerpartiets sida har
            valt att avstå från att motionera på den här propositionen.
          </note>
          <note>
            Det är också oerhört viktigt att man från företagshälsovårdens
            och landstingens sida utnyttjar de möjligheter till samverkansavtal
            som finns. Jag har haft en del kontakter med landstingsfolk på
            min sida, och de är mycket positiva till detta och tycker att
            det är viktiga avtal som ska skrivas med de olika företagshälsovårdsenheter
            som finns.
          </note>
          <note>
            Det är också väldigt bra att den här arbetsmiljöutredningen kommer
            till stånd, för som det ser ut i dag är det väldigt mycket som
            behöver utredas och väldigt många saker som behöver kontrolleras
            och följas upp mera noggrant, och det ansvaret måste man från
            regeringens sida ta väldigt tydligt och se till att det händer
            saker och ting. Det är alldeles för många människor som mår dåligt,
            och det finns alldeles för lite kunskap på det här området. Det
            ansvaret vilar tungt på regeringen och på den utredning som kommer
            att komma till stånd.
          </note>
          <note>
            Jag yrkar med detta i alla fall bifall till hemställan i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 oktober.)
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1999/2000:12 Statlig förvaltning av premiepensionsmedel, m.m.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 13 oktober
          </note>
          <note>
            1999/2000:56 av Jerry Martinger (m) till näringsminister Björn
            Rosengren
          </note>
          <note>
            Gotlandstrafiken
          </note>
          <note>
            1999/2000:57 av Marietta de Pourbaix-Lundin (m)
          </note>
          <note>
            till jordbruksminister Margareta Winberg
          </note>
          <note>
            De skjutna korna i Ljungskile
          </note>
          <note>
            1999/2000:58 av Johan Pehrson (fp) till finansminister Bosse
            Ringholm
          </note>
          <note>
            Reklamskatten
          </note>
          <note>
            1999/2000:59 av Inga Berggren (m) till jordbruksminister Margareta
            Winberg
          </note>
          <note>
            Functional foods
          </note>
          <note>
            1999/2000:60 av Maud Ekendahl (m) till justitieminister Laila
            Freivalds
          </note>
          <note>
            Polisernas situation
          </note>
          <note>
            1999/2000:61 av Gun Hellsvik (m) till statsrådet
          </note>
          <note>
            Lars-Erik Lövdén
          </note>
          <note>
            Nordiska polis- och tullsambandstjänster
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 19 oktober.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 13 oktober
          </note>
          <note>
            1999/2000:36 av Lennart Värmby (v) till jordbruksminister Margareta
            Winberg
          </note>
          <note>
            Stöd till salix energigröda
          </note>
          <note>
            1999/2000:38 av Tasso Stafilidis (v) till utrikesminister Anna
            Lindh
          </note>
          <note>
            Mänskliga rättigheter i Uganda
          </note>
          <note>
            1999/2000:40 av Stig Eriksson (v) till näringsminister
          </note>
          <note>
            Björn Rosengren
          </note>
          <note>
            Anställningstrygghet för lönebidragsanställda
          </note>
          <note>
            1999/2000:42 av Amanda Agestav (kd) till försvarsminister Björn
            von Sydow
          </note>
          <note>
            Internationell verksamhet
          </note>
          <note>
            1999/2000:43 av Birger Schlaug (mp) till statsrådet
          </note>
          <note>
            Leif Pagrotsky
          </note>
          <note>
            Ursprungsmärkning av kött
          </note>
          <note>
            1999/2000:46 av Cinnika Beiming (s) till socialminister Lars
            Engqvist
          </note>
          <note>
            Handikappverksamhet av nationellt intresse
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 19 oktober.
          </note>
          <note>
            18 § Kammaren åtskildes kl. 22.21.
          </note>
          <note>
            Förhandlingarna leddes av talmannen från sammanträdets början
            t.o.m. 2 §
          </note>
          <note>
            anf. 37 (delvis), av förste vice talmannen därefter t.o.m. 6
            § anf. 67
          </note>
          <note>
            (delvis), av andre vice talmannen därefter t.o.m. 10 § anf. 97
          </note>
          <note>
            (delvis), av tredje vice talmannen därefter t.o.m. anf. 132 (delvis),
            av talmannen därefter till ajourneringen kl. 17.58, av andre vice
            talmannen därefter t.o.m. 13 § anf. 185
          </note>
          <note>
            (delvis) och av förste vice talmannen därefter till sammanträdets
            slut.
          </note>
          <note>
            Innehållsförteckning
          </note>
          <note>
            97
          </note>
          <note>
            97
          </note>
        </div>
      </body>
    </text>
  </TEI>
</teiCorpus>
