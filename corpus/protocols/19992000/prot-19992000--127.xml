<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--127</head>
          <docDate when="2000-06-14 00:00:00">2000-06-14 00:00:00</docDate>
        </div>
      </front>
      <body>
        <div>
          <note>
            19.00 - 20.26
          </note>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------------------
          </note>
          <note>
            1 § Val till riksdagsstyrelsen
          </note>
          <note>
            Företogs val av tio ledamöter och tio personliga suppleanter
            för ledamöterna i riksdagsstyrelsen.
          </note>
          <note>
            Enligt ett från valberedningen inkommet protokoll hade valberedningen
            berett de på föredragningslistan upptagna valen till riksdagsstyrelsen.
            Valberedningen hade därvid enhälligt beslutat om gemensam lista
            som framgick av utdelad promemoria i kammaren.
          </note>
          <note>
            Kammaren godkände valberedningens förslag och valde - för tiden
            från den 1 juli 2000 och för återstoden av innevarande valperiod
            - till
          </note>
          <note>
            ledamöter i riksdagsstyrelsen
          </note>
          <note>
            Sven Hulterström (s)
          </note>
          <note>
            Per Unckel (m)
          </note>
          <note>
            Berit Andnor (s)
          </note>
          <note>
            Mats Lindberg (s)
          </note>
          <note>
            Lars Bäckström (v)
          </note>
          <note>
            Göran Hägglund (kd)
          </note>
          <note>
            Anders Björck (m)
          </note>
          <note>
            Marianne Carlström (s)
          </note>
          <note>
            Inger René (m)
          </note>
          <note>
            Martin Nilsson (s)
          </note>
          <note>
            Kammaren godkände valberedningens förslag och valde - för tiden
            från den 1 juli 2000 och för återstoden av innevarande valperiod
            - till
          </note>
          <note>
            personliga suppleanter för ledamöterna i riksdagsstyrelsen
          </note>
          <note>
            Britt Bohlin (s)
          </note>
          <note>
            Beatrice Ask (m)
          </note>
          <note>
            Marianne Jönsson (s)
          </note>
          <note>
            Anita Johansson (s)
          </note>
          <note>
            Ingrid Burman (v)
          </note>
          <note>
            Maria Larsson (kd)
          </note>
          <note>
            Per Bill (m)
          </note>
          <note>
            Jarl Lander (s)
          </note>
          <note>
            Carl Fredrik Graf (m)
          </note>
          <note>
            Göran Magnusson (s)
          </note>
          <note>
            2 § Ny riksdagsledamot, m.m.
          </note>
          <note>
            Upplästes och lades till handlingarna följande från
          </note>
          <note>
            Valprövningsnämnden inkomna
          </note>
          <note>
            Berättelse om granskning av bevis för riksdagsledamot och ersättare
            för riksdagsledamöter
          </note>
          <note>
            Till Valprövningsnämnden har från Riksskatteverket inkommit bevis
            om att Sven Brus (kd), Norrköping, utsetts till ny ledamot av
            riksdagen fr.o.m.
          </note>
          <note>
            den 4 september 2000 sedan Dan Ericsson (kd) avsagt sig sitt
            uppdrag som riksdagsledamot. Från Riksskatteverket har också inkommit
            protokoll angående utseende av ersättare.
          </note>
          <note>
            Valprövningsnämnden har denna dag granskat beviset för den nya
            ledamoten och protokollet angående ersättare och därvid funnit
            att de blivit utfärdade i enlighet med 19 kap. 11 § vallagen.
          </note>
          <note>
            Stockholm den 13 juni 2000
          </note>
          <note>
            Lars Tottie/
          </note>
          <note>
            Kerstin Siverby
          </note>
          <note>
            3 § Justering av protokoll
          </note>
          <note>
            Justerades protokollet för den 8 juni.
          </note>
          <note>
            4 § Anmälan om inkomna uppteckningar från
          </note>
          <note>
            EU-nämndssammanträde
          </note>
          <note>
            Talmannen anmälde att uppteckningar från EU-
          </note>
          <note>
            nämndens sammanträde fredagen den 19 maj inkommit.
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            1999/2000:Ub31-Ub37 till utbildningsutskottet
          </note>
          <note>
            6 § Riktlinjer för den ekonomiska politiken, utgiftstak, skattefrågor,
            m.m.
          </note>
          <note>
            Föredrogs finansutskottets betänkande 1999/2000:FiU20
          </note>
          <note>
            Riktlinjer för den ekonomiska politiken, utgiftstak, skattefrågor,
            m.m. (prop. 1999/2000:100 delvis).
          </note>
          <note type="speaker">
            Anf. 1 GUNNAR HÖKMARK (m):
          </note>
          <note>
            Fru talman! Ingen reformpolitik, ingen budgetpolitik, ingen konjunkturpolitik
            - så måste tyvärr regeringens vårbudget dömas ut. Svensk ekonomi
            går i dag på högvarv, allra bäst går det i de delar av vårt näringsliv
            där socialdemokratisk politik betyder som minst. Trots att ekonomin
            nu genom 1990-talets reformer och en stark världsekonomi går på
            topp, präglas regeringens politik av stillastående. Det är occeptabelt
            med tanke på de utmaningar som vi står inför.
          </note>
          <note>
            Det finns i vårbudgeten inga förslag till reformer för att möta
            globaliseringens utmaningar och möjligheter. Det finns inga reformer
            för att uppfylla de krav som kuskapssamhället ställer; inga reformer
            för att förnya sjukvård och skola; inga reformer för att göra
            det lättare för män och kvinnor att förena arbete med familj;
            inga reformer som gör det lika lätt för kvinnor att driva och
            starta företag där de i dag arbetar som det är för män inom deras
            vanligaste yrkesområden;
          </note>
          <note>
            inga förändringar för att ge patienter en bättre sjukvård och
            elever en bättre skola eller för att göra sjukvården och skolan
            till dynamiska delar av det svenska kunskapssamhället.
          </note>
          <note>
            Det finns inga åtgärder som gör att alla som arbetar inom sjukvården
            och skolan blir delaktiga i den nya ekonomins nya nöjligheter;
            inga reformer för att bekämpa segregation och socialt utanförskap;
            inga reformer för att stärka svenskt företagande eller för att
            modernisera den svenska arbetsmarknaden eller för att möta den
            utflyttning som vi i dag ser; inga skattepolitiska reformer för
            att stärka Sveriges konkurrenskraft om företagande och kunskap
            eller för att underlätta för de vanliga hushållens ekonomiska
            och sociala trygghet.
          </note>
          <note>
            Bristen på reformer drabbar dem som allra mest behöver dem -
            enskilda människor som sitter fast i segregationens utanförskap;
            patienter i sjukvårdens köer; elever som inte får de kunskaper
            de behöver;
          </note>
          <note>
            familjer som har svårt att få ekonomin att gå ihop;
          </note>
          <note>
            unga människor som vill bo i sin hembygd men där de inte kan
            få jobb eller som vill jobba i något av våra tillväxtområden men
            där de inte kan få bo. Bristen på reformer drabbar samhället i
            sin helhet.
          </note>
          <note>
            Vi ser det i form av utflyttning av företag, företagande, forskning
            liksom av ägande. Vi ser det i form av att vi har den gamla tidens
            arbetslöshet som ställer hundratusentals människor utanför arbetsmarknaden,
            men samtidigt den nya tidens arbetsmarknad där bristen på arbetskraft
            blir allt tydligare. Trots globalisering, trots utflyttning, trots
            arbetslöshet, trots segregation och trots arbetskraftsbrist sker
            inga reformer.
          </note>
          <note>
            Trots att näringsministrar har lovat reformer, trots att finansministrar
            har lovat reformer och trots att statsministern har sagt att reformer
            självklart ska till, trots avregleringsgrupper, trots att småföretagargruppen
            och trots att alla möjliga samtalsgrupper har sagt att det behövs
            reformer så kommer det inga. Trots att det stått i budgetpropositioner
            år efter år och trots att det stått i vårpropositioner att nästa
            gång ska det komma en politik för företagande och tillväxt och
            för en modern arbetsmarknad så blir det inget.
          </note>
          <note>
            Det är som i den gamla välkända sagan om skräddaren. Det bidde
            ingen rock, det bidde inga byxor och det bidde ingen väst. Det
            bidde inget. Det bidde inte ens en vante.
          </note>
          <note>
            Skälet är enkelt. Sverige regeras av en politisk majoritet som
            i varje enskild viktig fråga har oförenliga uppfattningar. Partierna
            är splittrade sig emellan, och partierna är splittrade internt.
            Vi ser det i de olika viktiga sakfrågorna och när det gäller politikens
            principiella inriktning.
          </note>
          <note>
            · Ett parti är för planekonomi och ett förstatligande av ägandet
            till våra viktigaste produktionsresurser och företag. De två andra
            är emot detta.
          </note>
          <note>
            · Två av partierna bekämpar frihandeln på både ideologiska och
            principiella grunder.
          </note>
          <note>
            · Ett parti är för Sveriges medlemskap i EU. De två andra har
            som främsta mål att vi ska lämna det europeiska samarbetet.
          </note>
          <note>
            · Ett parti bekämpar tanken på att privatisera statliga företag.
            De två andra är splittrade i frågan men ändå för.
          </note>
          <note>
            · Ett parti inser problemet med att vi får allt färre yrkesverksamma.
            Men de två andra partierna vill lösa den framväxande arbetskraftsbristen
            genom sitt främsta krav på att lagstifta om kortare arbetstid.
            Ett parti vill dessutom säkra välfärden genom att avlöna dem som
            inte arbetar alls.
          </note>
          <note>
            · Ett parti är emot den budgetprocess som gett den statliga ekonomin
            stadga och vill nu riva upp utgiftstaken.
          </note>
          <note>
            · Två av partierna är intensivt emot Sveriges deltagande i den
            gemensamma valutan. Ett parti är splittrat men ändå för.
          </note>
          <note>
            · Ett parti säger sig vara för reformer som underlättar för företagande
            och forskning. De två andra är intensivt emot att sänka skatter
            på företag, företagande och ägande.
          </note>
          <note>
            · Ett parti bekämpar varje form av privata alternativ inom sjukvården
            och skolan. Ett andra parti är både för och emot och vill förbjuda
            företagande som ger människor en bättre skola och sjukvård. Det
            tredje är i princip för privata alternativ bara det inte är i
            form av företag.
          </note>
          <note>
            · Ett parti har sagt att det vill sänka skatterna, men de två
            andra vill hellre höja dem.
          </note>
          <note>
            Så här går det vidare i de grundläggande centrala frågorna. Det
            är skälet till att ingenting händer.
          </note>
          <note>
            Konsekvensen av att regeringen samarbetar med
          </note>
          <note>
            Vänsterpartiet och Miljöpartiet är att inga reformer blir politiskt
            möjliga eftersom dessa tre partier har direkt oförenliga uppfattningar
            i politikens centrala och avgörande frågor. Men det är inte nog
            med detta, fru talman.
          </note>
          <note>
            Regeringspartiets företrädare säger själva att det i längden
            inte är politiskt och moraliskt möjligt att samarbeta med ett
            parti som under årtionden hyllade
          </note>
          <note>
            Europas socialistiska diktaturer och som ännu inte kunnat göra
            upp med sitt kommunistiska förflutna, där ledande företrädare
            inte bara kallar sig kommunister utan framför allt är kommunister
            och där populismen gör seriös politik omöjlig - ett parti som
            är emot privat ägande, som vill avskaffa kapitalismen, som vill
            att det offentliga ska ta kontroll över de viktiga företagen och
            naturresurserna i vårt land och som gjort populismen till en regel
            har likväl - trots detta -
          </note>
          <note>
            ett avgörande inflytande över den ekonomiska politiken.
          </note>
          <note>
            Fru talman! Vi har nog aldrig i Sveriges riksdag sett en så splittrad
            regeringskoalition. Det är därför vi aldrig har sett en så handlingsförlamad
            regering.
          </note>
          <note>
            Ryktet säger att regeringen försöker att kompensera bristen på
            reformer med att låta de offentliga utgifterna öka. Det är tyvärr
            ett uttryck för att regeringen inte längre klarar trycket internt
            och externt på att i goda tider börja spendera och öka de offentliga
            utgifterna.
          </note>
          <note>
            Det är helt enkelt så att regeringen har tappat kontrollen över
            budgetpolitiken.
          </note>
          <note>
            Om regeringskoalitionen inte kan ena sig om reformer är det däremot
            inget problem att ena sig om ökade utgifter. Därför ser vi nu
            en snabb utveckling av de offentliga utgifterna. Det märks inte
            så mycket när hela ekonomin växer, men det märks när vi har sämre
            tider och ändå har kvar de höga utgifterna.
          </note>
          <note>
            Under de borgerliga regeringsåren ökade statens utgifter -, exklusive
            ränteutgifter, pensionssystemet och bankstödet - med 5 miljarder.
            Det ska ställas mot att regeringen nu i högkonjunktur ökar utgifterna
            med
          </note>
          <note>
            53 miljarder från i år fram till 2003.
          </note>
          <note>
            Men det är värre än så. Vi vet av erfarenhet att regeringen utnyttjar
            budgeteringsmarginalen till att fylla ut med nya utgifter. Det
            innebär att utgiftstaken alltmer styr ökningstakten i de statliga
            utgifterna.
          </note>
          <note>
            Från 1997 fram till i år har utgiftstaken ökat med 42
          </note>
          <note>
            miljarder. Men från i år t.o.m. 2003 ökar utgiftstaken med 82
            miljarder.
          </note>
          <note>
            Vi ser alltså en mycket snabb utveckling av de offentliga utgifterna
            under en tid då regeringen borde ha lättare än någonsin att hålla
            i utgifterna.
          </note>
          <note>
            Men det är inte nog med detta. Ekonomistyrningsverket föreslår
            i sina prognoser att utgifterna kommer att ligga över utgiftstaken
            med drygt 3 miljarder under de kommande åren.
          </note>
          <note>
            Men det är inte nog med detta. Regeringen ägnar sig medvetet
            åt att gå runt budgettaken genom ett budgettricksande som innebär
            att statliga utgifter inte redovisas som utgifter i statens budget.
            Det handlar om ytterligare 10-15 miljarder under de kommande åren.
          </note>
          <note>
            Regeringen har inte längre kontroll över budgetutvecklingen.
            Men det är inte nog med det. Man saknar också förmåga att göra
            de prioriteringar som måste kunna göras för att värna dem som
            är mest beroende av statens stöd. Ökningen av utgifterna kommer
            inte dem som är i störst behov till del. Änkor och handikappade
            får fortfarande stå tillbaka för de breda bidrag som är politiskt
            mer lönande att ge eftersom LO är en starkare organisation än
            den enskilde handikappade någonsin kan vara.
          </note>
          <note>
            Det finns i regeringens budgetstrategi ett drag som påminner
            om Nils Ferlins dikt:
          </note>
          <note>
            "Men dessa de mycket fattiga dem gör det mig ont att se.
          </note>
          <note>
            De får aldrig ett bröd från frälsningsarmén och aldrig ett ord
            i Clarté."
          </note>
          <note>
            Det vore bra om finansministern här i dag ville ge en förklaring
            till dels varför utgifterna ökar snabbare än vad vi sett på mycket
            långt tid, dels varför utgifterna fördelar sig på ett sådant sätt
            att de grupper som otvetydigt är i störst behov av stöd från det
            offentliga får allra minst. Nu är det t.o.m. så att ni ska dra
            ned på stödet till handikappade genom att minska stödet till personliga
            ombud i en tid då man låter utgifterna växa snabbare än på mycket
            länge.
          </note>
          <note>
            Socialdemokraterna, Vänsterpartiet och Miljöpartiet kan ena sig
            om ökade utgifter till stora kommuner och stora grupper, men ni
            kan inte ena er om reformer som gör välståndet större. Ni kan
            inte ena er om de prioriteringar som gör att offentliga utgifter
            används på de sätt som de ska användas till.
          </note>
          <note>
            Ni brister i budgetpolitiken. Och eftersom ni brister i budgetpolitiken
            får ni också en uppochnedvänd konjunkturpolitik. Eftersom ni inte
            har en politik för att hålla emot utgiftskraven när tiderna är
            goda ökar ni utgifterna när tiderna är som allra godast. Det är
            det som kallas en expansiv finanspolitik, och det är det som driver
            fram ett växande efterfrågetryck, nya flaskhalsar och stigande
            räntor.
          </note>
          <note>
            Effekterna av detta kommer man att se, kanske inte främst när
            ekonomin står på topp utan när den ekonomiska utvecklingen bryts
            och när plötsligt behovet av de reformer som borde genomföras
            i dag blir tydligare för var dag som går. Då drabbar bristen på
            reformer de enskilda människorna. Då drabbar bristen på reformer
            och på en budgetkontroll samhället i sin helhet.
          </note>
          <note>
            Fru talman! Mot denna handlingsförlamning har vi en gemensam
            borgerlig politik för företagande, för tillväxt, för att förnya
            sjukvård och skola, för att ge
          </note>
          <note>
            Sverige vägar och en bättre infrastruktur, för att öka konkurrensen
            och öppna nya tillväxtområden, för att modernisera arbetsmarknaden,
            för att vi ska få skatter som gör att Sverige kan bli ett land
            som man flyttar till, inte ett land som företag flyttar ifrån
            - en politik som gör det lättare för män och kvinnor att förena
            arbete med familjeliv och som gör det lika lätt för kvinnor som
            för män att starta företag inom sina olika yrken. Vi har en budgetpolitik
            som syftar till balans och minskad sårbarhet för de offentliga
            finanserna och som ger prioritet åt statens viktigaste uppgifter.
          </note>
          <note>
            Vi står enade i politikens viktigaste frågor. Vi har en reformpolitik
            för Sverige. Men frågan är: Var står ni i regeringskoalitionen?
            Ni har inte fått fram någon annan politik än ökade statliga utgifter.
            Därför vill jag ställa frågan till finansministern: Hur ser ert
            regeringsprogram ut tillsammans med dessa partier? Består det
            av ytterligare fyra år med en budget som denna, utan reformer,
            utan skattesänkningar för företagande och nya jobb, men med växande
            utgifter utan prioritering av dem som mest behöver stöd och en
            uppochnedvänd konjunkturpolitik?
          </note>
          <note>
            Hur ska ni socialdemokrater kunna samarbeta med ett parti av
            kommunister som inte bara kallar sig kommunister utan som faktiskt
            vill avskaffa marknadsekonomi och enskilt ägande, som motsätter
            sig privatiseringar och som bekämpar Europasamarbetet
          </note>
          <note>
            - ett parti som ni själva anser vara populister, demokratiskt
            tvivelaktiga och dessutom inte säkerhetspolitiskt trovärdiga?
            Hur ska ni få ihop en ansvarsfull ekonomisk politik tillsammans
            med ett parti som vill införa lön för dem som inte arbetar? Hur
            ser ert regeringsprogram med dessa partier ut?
          </note>
          <note>
            Fru talman! Vi har i finansutskottet och dess betänkande lagt
            fast en gemensam borgerlig politik för att reformera Sverige.
            Nu ställer vi krav på att de rödgröna partierna redovisar sin.
            Väljarna vet vad vi vill göra för att Sverige ska vara ett ledande
            kunskapssamhälle och välfärdsland. Väljarna har också rätt att
            få veta vad Vänsterpartiet, Miljöpartiet och
          </note>
          <note>
            Socialdemokraterna gemensamt vill göra för företagande, tillväxt,
            skatter, näringsliv och forskning, vägar och infrastrukturer,
            privata alternativ och mångfald. Ökade statliga bidrag till kommunerna
            är inte svar på den frågan. Sveriges medborgare har rätt att kräva
            mer, för Sverige kan bättre - mycket bättre, fru talman.
          </note>
          <note type="speaker">
            Anf. 2 MATS ODELL (kd):
          </note>
          <note>
            Fru talman! Just nu går det ju mycket bra för svensk ekonomi.
            Tillväxten är rekordstark, samtidigt som inflationen är historiskt
            låg. De svenska räntorna är t.o.m. lägst inom EU. Men trots den
            goda konjunkturen har Sverige hög arbetslöshet kombinerad med
            utflyttning av företag och företagande och en tilltagande segregation.
            Förutsättningarna för företagande och för den enskilde företagaren
            är också helt otillräckliga om Sverige ska kunna klara viktiga
            sociala och ekonomiska mål inför framtiden.
          </note>
          <note>
            Samtidigt som vi ser den starka ekonomiska tillväxten går utvecklingen
            snarast bakåt på en mängd mjuka områden som är avgörande för vår
            livskvalitet.
          </note>
          <note>
            I landet, med världens högsta beskattning av arbete, företagande,
            sparande och konsumtion, har vi varken råd att ge alla våra gamla
            en värdig vård eller alla våra barn och ungdomar en bra skola.
            Brottsligheten blir alltmer skrämmande medan rättssamhället tillåts
            förfalla. Vardagsbrotten avskrivs regelmässigt redan på polisstationen.
            Fru talman! Det går aldrig bra för ett land där rättssamhällets
            grundvalar vacklar.
          </note>
          <note>
            Utbrändhet och sjukskrivningar närmast exploderar. Problemet
            blir akut för oss i kammaren och i finansutskottet i och med att
            kostnaderna för sjukförsäkringen spränger alla rimliga gränser.
            Riksförsäkringsverket räknar med att kostnaderna för sjukskrivningarna
            kommer att öka från 24 miljarder förra året till 31 miljarder
            i år. Detta är trots allt ett mindre problem jämfört med det mänskliga
            lidande som avspeglas i dessa siffror. Hur bra går det egentligen
            för Sverige när fler och fler blir sjukskrivna, utbrända och otrygga
            både i sina hem och på gator och torg?
          </note>
          <note>
            En bred bild av det förvärrade läget för utsatta grupper, som
            bygger på länsstyrelsernas årsrapporter, presenteras denna vecka
            av Socialstyrelsen:
          </note>
          <note>
            "Levnadsförhållandena för barn, unga och familjer har försämrats.
            Antalet sociala tvångsinsatser för barn och unga ökar, liksom
            drogmissbruket bland unga flickor. Äldreomsorgen tunnas ut. Det
            blir allt svårare att få personal till socialtjänsten."
          </note>
          <note>
            Fru talman! Detta var ett citat från de 21 socialdirektörerna
            vid landets länsstyrelser som i en debattartikel i DN i söndags
            beskriver hur bra det går för de allra svagaste i Sverige. Trots
            vallöften om motsatsen och trots den goda ekonomiska utvecklingen,
            fortsätter skolan, vården och omsorgen att vara utpräglade krisbranscher.
          </note>
          <note>
            Socialdemokraterna har, trots en ganska omfattande exegetik omkring
            inkomstfördelningen uttryckt i de s.k. decilgruppernas ekonomi
            i betänkandet, totalt misslyckats med sin fördelningspolitik.
            Hela landet håller ju på att tudelas. Storstädernas ekonomi går
            som tåget. Men glesbygden och bönderna, som nu får ersätta de
            fattigaste biståndstagarna som någon sorts betalningsregulator,
            överges med växande avfolkningsproblem, ett skandalöst förfallande
            vägnät och bensinkostnader som närmar sig det absurda för dem
            som är beroende av bilen.
          </note>
          <note>
            Samtidigt som regeringen gläds åt att konjunkturen är så bra
            just nu, visar långtidsutredningen på stora problem runt hörnet.
            Dagens drygt fyraprocentiga tillväxt blir magra 1,9 % i genomsnitt
            till år 2015.
          </note>
          <note>
            Den förändrade ålderssammansättningen, främst på grund av att
            det föds för få barn och att vi lever längre, gör att vi får stora
            problem i framtiden med bl.a.
          </note>
          <note>
            äldrevårdskostnader som ökar med hela 60 % i fasta priser till
            2030. Dessa demografiska utmaningar måste mötas med både en ny
            familjepolitik och ett bättre företagarklimat.
          </note>
          <note>
            Fru talman! Om vi alla ska kunna se fram emot en värdig ålderdom
            är det viktigare att stoppa utflyttningen av svenska företag än
            att snabbstoppa väl fungerande Barsebäcksverk. Samma sak är det
            med strömmen av kunskap och kapital som i dag flyr landet. Men
            dessa stora, långsiktiga och avgörande frågor tycks varken bekymra
            regeringen eller dess maktrusiga stödpartier. Nu står i stället
            snabbstoppet av
          </note>
          <note>
            Barsebäck 2 högt på dagordningen. Medan dessa partier med värnskatter
            och straffskatter på högre utbildning och svenskt riskskaparande
            träter om en millimeterfördelning av tillväxtens kortlivade frukter,
            offras landets långsiktiga överlevnadsförmåga på
          </note>
          <note>
            Vänsterns symbolaltare.
          </note>
          <note>
            Risken är nu dessutom att de offentliga kostnaderna på allvar
            börjar skena i väg igen. Saneringen av statsfinanserna genomfördes
            ju, som vi alla minns, främst genom mycket kraftiga höjningar
            av skattesatserna, och de verkar ju fortfarande med full kraft.
            Det nya är nu att utgiftstaken manipuleras alltmer oblygt i ett
            avancerat budgettricksande. Vänsterpartiet, en av hörnpelarna
            i regeringsalternativet, har t.o.m. på sin kongress nyligen -
            bland mycket annat häpnadsväckande - beslutat att utgiftstaken
            helt ska lyftas bort.
          </note>
          <note>
            Det räcker alltså inte med världens redan högsta offentliga utgiftskvot.
            Nu ska utgiftsanden helt släppas ur flaskan.
          </note>
          <note>
            Fru talman! Dagens betänkande handlar ju om inriktningen på den
            ekonomiska politiken. Efter den senaste tidens kongresser frågar
            man sig verkligen vart den förenade vänsterns ekonomiska kurs
            egentligen leder. Hur ser karta och kompass ut? Hur ska t.ex.
            nu kommunismen fasas in i folkhemmet? Vad säger Jan Bergqvist
            och Bosse Ringholm? Socialdemokraternas och Vänsterns kvardröjande
            klasskampsideologi är ju i själva verket förödande politiska styrinstrument
            för inriktningen på svensk ekonomi under 2000-talet. Svenskt ägande
            straffbeskattas, utländskt premieras. Dubbelbeskattning av svenskt
            direktägande i företagen driver sakta men säkert ägandet av svenskt
            näringsliv ur landet. Det institutionella ägandet omhuldas, det
            privata direktägandet motarbetas. Jantelagen är inte heller någon
            bra utgångspunkt för en beskattning som ska uppmuntra företagande
            och sysselsättning. Den som kostar på sig en längre utbildning
            t.ex. drabbas först av den s.k.
          </note>
          <note>
            värnskatten - en ren straffskatt på högre utbildning.
          </note>
          <note>
            Därefter kommer nästa bestraffning för att man arbetar idogt,
            lever ansvarigt, amorterar på sina skulder och sparar. Straffet
            kallas förmögenhetsskatt, och denna förmögenhetsskatt staplas
            ofta ovanpå en orimlig fastighetsskatt. Men undantag görs för
            de allra rikaste. 17 av landets 18 aktiemiljardärer är av regeringen
            helt befriade från förmögenhetsskatt på sina aktier för att de
            inte ska flytta ur landet. Det skulle ju naturligtvis märkas och
            se illa ut. Nej, det är de vanliga, hederliga och sparsamma medborgarna
            som bestraffas för att de levt som de flesta tycker att folk bör
            leva. Ovanpå detta kommer att förmögenhetsskatten driver mer och
            mer svenskt kapital ur landet. Men regeringen, Vänstern och Miljöpartiet
            bestraffar över huvud taget det ansvarsfulla beteende som vi kristdemokrater
            i stället anser borde uppmuntras.
          </note>
          <note>
            I förbifarten passar regeringen på att bestraffa dem som går
            in i den mest förpliktigande samlevnadsformen, äktenskapet. Sambeskattningen
            av förmögenhetsskatten mellan makar är ytterligare ett tecken
            på att nuvarande regering inte förstår hur man grundlägger ett
            gott samhälle, hur de bästa förutsättningarna för barn och ungdomar
            skapas. Den ideologiska vänsterkompassen pekar katastrofalt fel.
          </note>
          <note>
            Fru talman! Kristdemokraterna är en strategisk del av ett nytt
            alternativ, ett parti som står för både en värdig vård, omsorg
            om de utsatta grupperna i samhället och en politik för växande
            företagande med bättre villkor och mer av personligt ansvarstagande
            för både individer och familjer.
          </note>
          <note>
            Vårt alternativ tar sikte på att öka sysselsättningen så kraftfullt
            att välfärden långsiktigt kan tryggas för alla. Politiken måste
            inriktas på att skapa förutsättningar för fler riktiga arbeten
            och växande företag. Vi föreslår åtgärder för att åstadkomma ett
            så bra företagsklimat att landets företagare vågar satsa och nyanställa
            - en skattepolitik där alla får behålla mer av sin egen lön.
          </note>
          <note>
            Då måste jag ställa en fråga till Bosse Ringholm och Jan Bergqvist.
            Varför diskrimineras pensionärerna nu när skatten äntligen börjar
            sänkas? Varför kan inte också pensionärerna få bättre villkor
            när ekonomin nu går bättre. I vårt alternativ höjs pensionstillskottet
            med 100 kr per månad nästa år samtidigt som vår skattesänkning
            även gäller 1,3 miljoner pensionärer. Dessutom återställs änkepensionen.
          </note>
          <note>
            Det skulle vara intressant om Johan Lönnroth senare kunde utveckla
            när Vänsterpartiet tänker infria sina löften till änkorna. När
            blir det möjligt för
          </note>
          <note>
            Vänstern att i detta samarbete leva upp till de löften som ni
            utställde i valrörelsen?
          </note>
          <note>
            Fru talman! Det är ganska långt kvar till en rimlig situation
            inom vården. Kristdemokraterna satsar därför 5 miljarder mer än
            regeringen under de kommande åren för att ge förutsättningar för
            en värdig vård utan köer ute i våra kommuner och landsting. Här
            handlar det både om mer resurser och nya och bättre verksamhetsformer
            med en större mångfald av vårdgivare för de sjuka och gamla. Vi
            tror att fler arbetsgivare, utöver landstingen, att välja på också
            ger en bättre löneutveckling och fler karriärvägar för de vårdanställda.
          </note>
          <note>
            Regeringens familjepolitik är också helt ensidigt inriktad. Vi
            kristdemokrater vill att föräldrarna ska få en chans till mer
            tid för barnen. Därför satsar vi mer på ökad valfrihet för landets
            barnfamiljer med en bra kommunal barnomsorg och ett utbyggt och
            mer flexibelt vårdnadsbidrag. Ett första steg är det barnomsorgskonto
            som är ett gemensamt alternativ från de fyra borgerliga partierna
            till regeringens maxtaxa.
          </note>
          <note>
            Vi kristdemokrater lägger alltså fram förslag som ger höjda pensioner
            för de sämst ställda pensionärerna, bättre förutsättningar för
            en värdig vård utan köer, fler lärare i grundskolan, ett återupprättat
            rättsväsende, frysta taxeringsvärden och sänkt fastighetskatt.
            Vi öppnar för en vit och laglig marknad för hushållstjänster,
            en ökad miljösatsning och bättre konkurrensvillkor för jordbruket,
            fisket och åkerinäringen samtidigt som jordens fattigaste ges
            bättre utvecklingsmöjligheter genom att biståndet höjs. Vi gör
            också en storsatsning på vägnätet i både glesbygd och storstad.
          </note>
          <note>
            Detta når vi genom att göra omprioriteringar och besparingar
            inom de utgiftsramar som vi föreslår. Vi anser att regeringens
            politik på alla de här områdena är bristfällig eller direkt felaktig.
          </note>
          <note>
            Utskottsmajoriteten recenserar oppositionens budgetförslag. Jag
            tycker att de invändningar som riktas mot Kristdemokraternas budgetalternativ
            med ett enda undantag enbart handlar om budget- och redovisningsteknik.
            De budgeteffekter i vårt alternativ som ifrågasätts av majoriteten
            kommer sammantaget inte ens upp till det belopp som motsvarar
            regeringens felbudgetering för innevarande års kostnader för sjukpenningen.
            Även om majoriteten skulle få rätt i all sin kritik borde en kristdemokratisk
            regering ha lika stora möjligheter som den nuvarande regeringen
            att återkomma i tilläggsbudgeten nästa år. Vårt budgetalternativ
            avstyrks alltså med mycket svaga argument. Ideologiskt står utskottsmajoriteten
            tomhänt.
          </note>
          <note>
            Jag tycker att det är symtomatiskt att alla era invändningar
            mot vår politik handlar om budget- och redovisningsteknik. Vad
            Sverige snarast behöver är ett varmare och mänskligare samhälle,
            en ny regering som börjar med att lyfta undan gamla klasskampsparoller
            och skrota Jantelagen som politisk doktrin.
          </note>
          <note>
            Fru talman! Vi kristdemokrater står självfallet bakom samtliga
            reservationer där vi deltar, men för tids vinnande yrkar jag endast
            bifall till reservationerna 1 och 13.
          </note>
          <note type="speaker">
            Anf. 3 LENA EK (c):
          </note>
          <note>
            Fru talman! Ärade ledamöter och åhörare! Jag är övertygad om
            att varje människa har en inneboende kraft att växa. Samma övertygelse
            finns i Centerpartiets partiprogram som präglas av tanken om varje
            människas lika rätt och värde. För att detta ska inträffa är det
            viktigt att frigöra människors växtkraft och ge alla samma chans.
            Vi måste skapa en samhälle där människor får växa.
          </note>
          <note>
            Den enda långsiktigt hållbara vägen för att nå social utjämning
            är en förstklassig utbildning tillgänglig för alla. Detta kan
            tyckas självklart, men hur självklart det än är ger vi inte våra
            barn och ungdomar lika möjligheter. Var femte elev som gick ut
            grundskolan
          </note>
          <note>
            1999 bedömdes ha otillräckliga läs- och skrivkunskaper. Var tionde
            elev var inte behörig att fortsätta på gymnasiet. Rapporterna
            om en skola i kris fortsätter att komma, så även i morgonens TV-program.
          </note>
          <note>
            Så sent som den 6 juni medverkade Lärarförbundets ordförande
            i Rapport, där man diskuterade problemet med minskade resurser
            till skolan. Större klasser och färre vuxna i skolan drabbar hårt
            och arbetssituationen blir ohållbar. Det är inte konstigt att
            var fjärde lärare ifrågasätter sitt yrkesval. Jag kan bara konstatera
            att skolan uppenbarligen inte är ett prioriterat område för socialdemokrater,
            vänsterpartister och miljöpartister, trots att man så många gånger
            i alla sammanhang sagt att nu ska man äntligen prioritera skolområdet.
            Om man verkligen hade prioriterat skolan skulle väl inte eleverna
            behöva strejka för en bättre skola såsom man gör i dag.
          </note>
          <note>
            Centerpartiet är det parti i riksdagen som vill satsa mest på
            skolan och se till att man har de resurser som krävs för att ge
            alla elever möjligheter till bra kunskaper. Vi ger kommunerna
            möjligheter att genomföra en stor kvalitetssatsning och tillför
            3 miljarder extra fram till år 2003. Det motsvarar 4 500 nya medarbetare
            i skolan - människor som verkligen behövs för att ge alla elever
            samma chans.
          </note>
          <note>
            Vi vill också genomföra en särskild skolsatsning på läs- och
            skrivutveckling och matematik, kvalitetsinstitut och utbildningsinsatser
            riktade mot skolledare och skolpolitiker. För detta avsätter vi
            ännu mer, nämligen 1,2 miljarder till fram till år 2003.
          </note>
          <note>
            Fru talman! Svensk ekonomi går på högvarv och kommer så att göra
            de närmaste åren. En stabil grund har lagts genom saneringsarbetet
            och samarbetet mellan Centerpartiet och Socialdemokraterna. Men
            nu handlar det om fortsättningen. Trots en stark och lång högkonjunktur
            räknar regeringen med att över
          </note>
          <note>
            7 % av befolkningen, 300 000 personer, kommer att vara arbetslösa
            när vi har avslutat den här högkonjunkturen 2003. Över 7 % är
            en siffra som vi för tio år sedan skulle ha haft på tidningarnas
            löpsedlar varenda dag och varit djupt bekymrade över. Detta är
            den målsättning som regeringen nu har inför nästa lågkonjunktur
            när vi vet att arbetslösheten kommer att öka igen.
          </note>
          <note>
            Vi i Centerpartiet anser att människor ska ges grundläggande
            förutsättningar för att själva kunna ta ansvar för sin kompetensutveckling
            och konkurrenskraft i arbetslivet genom en utbildningsgaranti.
            Den här grunden ska sedan kompletteras med yrkesutbildningar och
            genom uttag från ett kompetenskonto kopplat till den enskilda
            arbetstagaren. Det gäller att ha meningsfulla yrkesinriktade utbildningar.
          </note>
          <note>
            Fru talman! Arbetsmarknadspolitiken måste förändras. Det är oerhört
            viktigt för den arbetslösa, och det är oerhört viktigt för landet
            Sverige. Därför är det glädjande att det som Dagens Nyheter kallat
            för mittens magnetism gjort att Centerpartiet, Folkpartiet,
          </note>
          <note>
            Kristdemokraterna och Moderaterna kunnat enas om riktlinjerna
            för en reform som rör sysselsättning och arbetsmarknadspolitik.
          </note>
          <note>
            Men det skulle också behövas en politisk samling runt frågan
            om hur sjukförsäkringskostnaderna skenar. Från mars 1999 till
            mars i år har svenska folkets sjuktimmar ökat med 25 %. Egentligen
            är det väl konstigt att vi är här allihop från de olika partierna
            i dag. Var fjärde av oss borde egentligen var hemma och ligga
            sjuk om vi ska följa statistiken.
          </note>
          <note>
            Regeringen tillsätter utredningar och undersöker febrilt. Samtidigt
            är det ett pinsamt faktum att bara
          </note>
          <note>
            17 % av de människor som gått sjukskrivna mer än tolv månader
            faktiskt fått rehabiliteringshjälp, hjälp att komma tillbaka till
            arbetslivet. Hur drabbar inte detta en enskild människa? Kostnaderna
            för staten ökar från 24 till 31 miljarder på ett år.
          </note>
          <note>
            Till detta vill jag lägga ytterligare ett pinsamt faktum. Försäkringskassorna
            fick förra året 700 miljoner kronor för att se vad som kunde göras
            för de långtidssjukskrivna men hälften av de pengarna skickades
            tillbaka. De samarbetsprojekt som finns på olika håll i landet
            för att myndigheter ska jobba ihop och ta sig an de här problemen
            förlängs inte. De goda exemplen sprids inte. Människor lider och
            pengar rinner ur statskassan i onödan. Här behövs det reformer
            för framtiden, och för människorna!
          </note>
          <note>
            Fru talman! De sociala, ekonomiska och regionala klyftorna ökar
            i Sverige. Jag börjar med infrastrukturen.
          </note>
          <note>
            Anslaget på utgiftsområde 22, som gäller kommunikationer, dras
            ned med en halv miljard om året i två år. Valåret läggs samma
            summa i och för sig tillbaka men det är ingen ökning. Samtidigt
            håller vägnätet på att falla samman. Bara skogsindustrin förlorar
            900 miljoner om året på inställda transporter.
          </note>
          <note>
            Centerpartiet vill satsa 4 ½ miljarder på vägarna och få till
            stånd en politisk överenskommelse om en tioårsplan för att återställa
            vägnätet till användbart skick.
          </note>
          <note>
            Sedan till ett annat område inom infrastrukturen.
          </note>
          <note>
            När stockholmarna börjar wappa, dvs. Internetkommunicera med
            sina mobiltelefoner, har landsbygdsborna datorer som går i stå
            när det regnar på kopparledningarna och bara en fläckvis täckning
            av mobiltelefonnätet. När stockholmarna beställer ISDN till sina
            datorer och betalar 2 000 kr i anslutningsavgift får landsbygdsbon
            offerter på 30 000, 40 000 eller
          </note>
          <note>
            50 000 kr eller, som en kvinnlig företagare utanför
          </note>
          <note>
            Halmstad fått, på 63 000 kr.
          </note>
          <note>
            Vi i Centerpartiet vill ha en likvärdig telefonteknik över hela
            landet och samma anslutningsavgift till
          </note>
          <note>
            ISDN. Vi vill ha bredband överallt där det finns telefonledningar
            - vi vill ha en digital allemansrätt för att få livskraft i hela
            landet!
          </note>
          <note>
            I dag drar Apoteksbolaget ned på antalet kontor.
          </note>
          <note>
            Försäkringskassan gör också det. Arbetsförmedlingskontor stängs
            och försvinner. Postkontoren är snart ett minne blott. Polisstationer
            läggs ned osv.
          </note>
          <note>
            Hur stämmer denna storskaliga centraliseringspolitik överens
            med det som Miljöpartiet säger sig stå för när det gäller landets
            utveckling utanför de stora städerna? Där behövs ju offentlig
            service, bättre företagsklimat, kultur och ett livskraftigt jordbruk.
            Det
          </note>
          <note>
            Norrlandsuppror som en grupp ilskna företagare startat handlar
            inte bara om bensinskatt och reseavdrag, utan det handlar också
            om hur staten - företrädd av Socialdemokraterna, Vänsterpartiet
            och Miljöpartiet - struntar i den regionala tudelning som alla
            känner och som t.ex. tidningen Aftonbladet gjort till en riksnyhet.
            Vi ser alltså en regional klyfta mellan högkonjunkturens storstäder
            och resten av landet - en klyfta som bara förvärras.
          </note>
          <note>
            Fru talman! I budgetdebatterna brukar jag prata om barnfamiljer,
            handikappade och pensionärer eftersom statsbudgeten påverkar dessa
            människor så mycket och de inte har så mycket eget att sätta mot.
            I
          </note>
          <note>
            dag vill jag i stället ta upp rättstryggheten.
          </note>
          <note>
            Förra veckan hade jag förmånen att få vara i FN
          </note>
          <note>
            på en extra generalförsamling på temat Kvinna 2000, jämställdhet
            mellan könen, utveckling och fred för det 21:a århundradet. Det
            var en fantastisk upplevelse och det var intressant och engagerande.
            Generalsekreterare Kofi Annan pekade på problem som finns kvar
            över hela världen när det gäller nämnda områden. Särskilt gäller
            det då rättstryggheten.
          </note>
          <note>
            Familjevåldet, som också drabbar en mängd barn, minskar inte.
            Hedersmord - eller, med en riktigare beteckning, vanhedersmord
            - inträffar fortfarande, också i Sverige; det vet vi. Våldtäkter
            och gruppvåldtäkter drabbar många unga flickor och kvinnor.
          </note>
          <note>
            Den som vill se ser att mycket av detta också finns i
          </note>
          <note>
            Sverige.
          </note>
          <note>
            Rättstryggheten är otroligt viktig för oss alla. Ändå anmäls
            fortfarande 20 000 fall av misshandel mot kvinnor i Sverige. På
            många håll i landet är det kö till trygghetspaket. Rättsintygen
            är så illa skrivna att de inte fungerar som bevismedel i domstol.
            Flertalet barn i familjevåldssituationer har sociala myndigheter
            ingen aning om därför att det inte sker någon anmälan om att dessa
            barn är i fara.
          </note>
          <note>
            Det finns polisdistrikt där utryckningstiden kan vara en hel
            timme och inga sociala samverkansplaner finns. Små tingsrätter
            ska läggas ned och rehabiliteringsprogrammen på fängelserna är
            i stort sett utraderade.
          </note>
          <note>
            Centerpartiet anser att mycket energi och pengar måste satsas
            på att trygga rättstryggheten och uppfylla de mål som vi i denna
            kammare faktiskt varit överens om och som vi alla anser anständiga
            men som i dag inte uppfylls på det här området.
          </note>
          <note>
            Fru talman! Vår tid kommer att präglas av utvecklingen av den
            nya ekonomin, en ekonomi där en enormt snabb teknikutveckling
            driver fram samhällsförändringar och påverkar och förändrar gamla
            samband. Det gäller för oss ansvariga politiker att se denna förändring
            och att faktiskt också försöka styra den samhällsutveckling som
            nu sker.
          </note>
          <note>
            Centerpartiets traditionella värnande om svaga grupper gör att
            vi inte kan tänka oss att stödja det moderata förslaget om avskaffande
            av statsskatten, som ju bara tas ut på höga inkomster. Därmed
            lämnas ju alla med låga inkomster i sticket. I stället vill vi
            i
          </note>
          <note>
            Centerpartiet i vårt nya stora förnyelsearbete försöka hitta
            politiska reformer som kan ge människor en grundläggande trygghet
            i denna värld av förändring.
          </note>
          <note>
            Därför har vi föreslagit och fått igenom, i samarbete med Socialdemokraterna,
            en satsning på vården.
          </note>
          <note>
            Totalt förs hela 8 miljarder till detta område - viktiga pengar
            som satsas på den nära läkarvården på vårdcentraler, på psykiskt
            sjuka - där är behoven jättestora - och på omsorgen om de äldre.
            Där vet vi alla att förbättringar behöver ske. Vidare gäller det
            satsningar på mångfald inom vård och omsorg.
          </note>
          <note>
            Klassisk socialdemokratisk politik - nu dragen åt vänster genom
            hotet från Gudrun Schyman och
          </note>
          <note>
            Vänsterpartiets kongressbeslut - ger dock trygghet bara åt dem
            som finns innanför de godkända ramarna.
          </note>
          <note>
            Man ska husvagn, skulle jag nästan vilja säga - man ska ha fast
            jobb på heltid och vara medlem i facket.
          </note>
          <note>
            Unga, studerande, invandrare, hemmafruar, projektanställda, arbetslösa
            och egenföretagare på deltid får alla problem med det här systemtänkandet.
          </note>
          <note>
            Sjukpenningen räcker inte. Rapportering till bostadsbidrag är
            enormt svårt. Beskattningen av inkomst börjar med 30 % redan vid
            en årsinkomst på
          </note>
          <note>
            8 800 kr. Föräldrapengens grundnivå går det inte att leva på.
            Pensionärer med låg eller ingen inkomst glöms i budgetarbete efter
            budgetarbete.
          </note>
          <note>
            För de här grupperna föreslår vi förbättrade studiemedel, en
            höjning av grundavdraget till 15 000 kr per år, en pensionstillskottshöjning
            med 3 300 kr per år och en höjning av grundersättningen i föräldraförsäkringen
            till 150 kr per dag.
          </note>
          <note>
            Den nya ekonomin och den nya tiden måste också kombinera grundtrygghet
            med snabbhet och flexibilitet och med ökad valfrihet och ökad
            mångfald. Det är här som socialdemokratin inte hänger med.
          </note>
          <note>
            Friskolor med ny pedagogik ses som ett hot. Privata etableringar
            i vården ses som ett bekymmer på primärvårdsnivån och som ett
            stort hot på sjukhusnivån.
          </note>
          <note>
            Kommuner ska inte få sälja sina bostadsbolag om det demokratiskt
            valda kommunfullmäktige faktiskt vill det. Privata barnomsorgsalternativ
            förhindras att etablera sig eller trängs ut. Maxtaxan stöder 75
            % av barnen men inte de 25 % för vilka familjen funnit egna barnomsorgsalternativ.
          </note>
          <note>
            Människor som lever i vår tid kräver mycket större valfrihet
            än man gjorde för bara 20 år sedan. Därför måste våra välfärds-
            och trygghetssystem kombinera grundtrygghet med valfrihet och
            flexibilitet.
          </note>
          <note>
            Detta kräver stora strukturreformer, politisk förändringsvilja
            och mod.
          </note>
          <note>
            I dag drivs majoritetens politik tillbaka, längre in i de fasta
            ramarnas samhälle, precis på tvärs mot annan utveckling. Centerpartiet
            vill ha en annan utveckling i
          </note>
          <note>
            Sverige. Delar av detta utvecklingsarbete redovisas i vår motion
            som ligger till grund för en egen reservation om den ekonomiska
            politikens inriktning.
          </note>
          <note>
            Jag yrkar bifall till reservation nr 14. Vad gäller sysselsättning,
            konkurrens och företagande yrkar jag bifall till den reservation
            som Centerpartiet, Folkpartiet, Kristdemokraterna och Moderaterna
            har gemensamt. Självfallet står jag bakom våra övriga yrkanden
            men för tids vinnande stannar jag vid detta.
          </note>
          <note type="speaker">
            Anf. 4 KARIN PILSÄTER (fp):
          </note>
          <note>
            Fru talman! Jag ska börja som de flesta av oss brukar göra i
            de här debatterna; med att säga att det går bra för Sverige. Och
            det är ju bra.
          </note>
          <note>
            Men betyder det att det är tid för oss att bara sätta oss ned
            och rulla tummarna och njuta? Nej, det är inte vår uppgift. Vår
            uppgift är att se till att det kommer att gå bra för Sverige längre,
            och att fler får njuta frukterna av att det faktiskt går bra.
          </note>
          <note>
            Historien är knappast slut bara därför att vi har bytt inte bara
            decennium utan också århundrade, och att vi har hög tillväxt.
            Faktum är att det finns mycket stora problem och mycket stora
            uppgifter för oss att ta tag i över hela världen och hemma i vårt
            land. Det är inte ens så att liberalismen har segrat, även om
            marknadsekonomin för de flesta numera tillhör vardagen. Miljarder
            människor på vår jord lever fortfarande i diktaturer, och miljarder
            människor lever i stor fattigdom. Främlingsfientlighet och intolerans
            är fortfarande ett mycket stort problem, och det växer i land
            efter land.
          </note>
          <note>
            Det finns många stora utmaningar för oss att ta tag i. Då är
            inte uppgiften för politiker att bara sitta och slå sig för bröstet
            och säga: Vad bra vi är, och vad bra det går!
          </note>
          <note>
            Just nu går det ekonomiskt bra. Det har i huvudsak två orsaker.
            Det ena är att vi har en mycket stark internationell konjunktur.
            Det är mycket bra, men det är knappast någonting som vi politiker
            kan rösta fram vare sig i Sverige eller i något annat forum. Vi
            kan njuta frukterna av den på grund av att vi under de senaste
            10-15 åren har gjort många stora ekonomiska reformer i vårt land.
          </note>
          <note>
            Man kan dra lärdom av detta på olika sätt. Regeringens lärdom
            är uppenbarligen att det som är gjort är gjort, och det räcker.
            Eller så kan man dra lärdomen att låta fler dra nytta av resultat
            genom en fortsatt reformpolitik. Vi folkpartister tycker att man
            ska dra den senare lärdomen.
          </note>
          <note>
            Det är nu som det är tid att genomföra sådana reformer. Sedan
            blir det bara jobbigare, när nedgången kommer - för den kommer.
            Detta är ingen svartmålning, även om jag vet att finansministern
            säkert i sitt manus har inskrivet att Pilsäter som vanligt var
            en dysterkvist. Men det är inte så, utan det är bara ren och skär,
            vanlig och normal realism.
          </note>
          <note>
            Det tar längre tid - kanske för lång tid - att få resultat av
            ekonomiska reformer om man väntar. Vi vet att resultaten kommer
            att behövas. Det är inte konstigare än att vi vet att det efter
            den här vackra försommaren kommer att komma en vanlig sommar,
            och att det sedan kommer att komma en höst. Vi vet inte riktigt
            när, vi vet inte hur kallt det blir och vi vet inte vilket datum
            den första snön kommer - men den kommer.
          </note>
          <note>
            Åtminstone tillhör jag den typ av människor som inte låter bli
            att byta värmepanna i huset ifall den går sönder bara för att
            sommarkvällen är ljum. Jag skickar med ungarna galonisar till
            dagis även om det inte regnar just i dag, för de kommer kanske
            att behöva dem en annan dag.
          </note>
          <note>
            Precis samma sak tycker jag borde prägla en ansvarsfull regering.
            Det gäller att göra det som behöver göras även om resultaten inte
            just för ögonblicket riktigt framstår som exakt nödvändiga. Framför
            allt ska man inte vänta till dess att resultaten inte kommer att
            infinna sig när de behövs.
          </note>
          <note>
            Vi kan se att det faktiskt inte händer någonting. På ett sätt
            kan man också förstå varför sossarna vilar på lagrarna. Det mesta
            av det som har gjorts har nämligen gjorts mot deras vilja, eller
            i varje fall med dem som både motsträviga och saktfärdiga partner.
            Som
          </note>
          <note>
            Gunnar Hökmark redogjorde för här förut så är också deras stödpartiet
            på varenda punkt tvärtemot. Det gäller särskilt yrkespopulisterna
            i Vänsterpartiet.
          </note>
          <note>
            Vi har reformerat sjukförsäkringen, vi har avreglerat valutamarknaden,
            vi har gått med i Europasamarbetet, vi har en självständig riksbank
            och vi har genomfört en inflationsbekämpningspolitik. Vi har ett
            nytt pensionssystem, som är en mycket viktig del av de ekonomiska
            strukturreformer som har gjorts, vi har avreglerat telemarknaden
            osv.
          </note>
          <note>
            När resultaten av den typen av förändring nu trillar in är man
            inte sen att försöka kamma hem beröm av det. Det är inte ens särskilt
            länge sedan som socialdemokraterna ytterst upprört motsatte sig
            varje tanke på utförsäljning av Telia. I dag är det högsta visdom,
            men bara en minoritetspost. Vi kommer säkert att få se dem backa
            in i nya positioner när det gäller den här typen av förändringar.
            Men kan man ha en regering som alltid backar in i framtiden?
          </note>
          <note>
            Varför pratar vi då så mycket om att de strukturreformer som
            är gjorda till ingen, eller så väldigt liten, del bär regeringens
            signum? Varför är det så viktigt?
          </note>
          <note>
            Är det för att få beröm?
          </note>
          <note>
            Nej, det handlar om ifall man har en trovärdighet, och om man
            kan tro att det kommer att hända någonting för framtiden. Det
            är det som är poängen - inte vem som ska ha beröm för det som
            har hänt nu. Det enda vi vet om framtiden är ju att det inte blir
            som det är i dag. Vi måste själva ta tag i och förändra villkoren
            i takt med att verkligheten förändras.
          </note>
          <note>
            Passivitet eller eftergivenhet åt de bekväma lösningarna kommer
            att ge dåliga resultat - alldeles särskilt för de mest utsatta.
            Vi vet det av erfarenhet, och vi kan tänka oss att det kommer
            att hända i framtiden igen. Vi vet att det är änkor, invandrare,
            ungdomar, kvinnor i alla kategorier, äldre och sjuka som kommer
            att drabbas mest även nästa gång regeringens slappa politik kommer
            att slå hårt ut bland människor.
          </note>
          <note>
            För att hålla ihop koalitionen kommer man hela tiden överens
            om minsta gemensamma nämnare, vilket betyder stopp för reformering
            av svensk ekonomi och att man i stället är ute och ökar utgifterna.
          </note>
          <note>
            Nu är inte Lars Bäckström med i debatten, men jag hoppas att
            Johan Lönnroth också känner till detta.
          </note>
          <note>
            Lars Bäckström brukar ju citera Magnus Uggla, och den som jag
            absolut allra mest kommer att tänka på bland alla dessa Ugglasånger
            är den som finns på den senaste skivan, nämligen:
          </note>
          <note>
            Gör det, gör det, gör det! ropar djävulen. Men gör det fort!
          </note>
          <note>
            Det är ungefär det som det handlar om när det gäller regeringens
            ekonomiska politik: Gör det fort, så ingen riktigt märker! Gör
            det fort när vi rundar av utgiftstaken! Gör det fort när vi inte
            talar om vad vi håller på med!
          </note>
          <note>
            Men jag tror inte att man kan lura de ekonomiska lagarna i längden,
            även om man kan lura slappa marknadsaktörer med att man inte håller
            på med någonting.
          </note>
          <note>
            Jag tycker, fru talman, att det är viktigt att vi var och en
            gör vår uppgift. Det är politikernas uppgift att försöka lägga
            bästa möjliga grund för jobb och företagande. Det görs för lite.
          </note>
          <note>
            Det är inte bara vi som tycker så här. Vi kan se hur inte en
            inhemsk politisk rörelse, utan en internationell opartisk organisation
            som OECD ser på den svenska ekonomin i ett lite längre perspektiv.
            I den senaste prognosen, som kom för 14 dagar sedan, har man en
            medelfristig bedömning. Där startar Sverige från en position där
            15 OECD-länder har en högre inkomst per person. Sverige ligger
            ungefär i mitten bland EU-länderna. Om man menar allvar med ambitionen
            med att Sverige ska vara ett land som kan bjuda goda löner vid
            en internationell jämförelse, och inte konkurrera som låglöneland,
            så måste Sveriges relativa position förändras.
          </note>
          <note>
            Men enligt OECD:s bedömning för åren bortom den allra närmaste
            konjunkturuppgången i år och nästa år skulle Sverige ha en lägre
            tillväxt än OECD-
          </note>
          <note>
            området i övrigt. 16 OECD-länder skulle ha en högre
          </note>
          <note>
            BNP-tillväxt än Sverige. Vår position som ett medelmåttigt EU-land
            skulle inte förändras. Och det efter dessa fantastiska år - Göran
            Perssons feta år!
          </note>
          <note>
            Sverige skulle tillhöra de länder där arbetslösheten ökar.
          </note>
          <note>
            Detta är någonting som oroar mig väldigt mycket, och det borde
            oroa den rödgröna ledningen också.
          </note>
          <note>
            Men uppenbarligen är så inte fallet. I varje fall ger det inga
            resultat i form av förslag.
          </note>
          <note>
            Mot denna passivitet tycker jag ändå att det känns väldigt skönt
            att vi kan ställa en enad opposition med aktiva förslag till en
            ekonomisk reformpolitik på de områden som är viktiga just för
            jobb och företagande för att människor ska kunna få jobb, försörja
            sig själva och t.o.m. få ökade inkomster. Det handlar om reformer
            på skattepolitikens, arbetsmarknadspolitikens och konkurrenspolitikens
            områden och på företagandets villkor.
          </note>
          <note>
            Fru talman! Folkpartiet är med om de här förslagen. De är ganska
            noggrant redogjorda för redan.
          </note>
          <note>
            Den här debatten handlar om inriktningen av den ekonomiska politiken
            och budgetramarna för de närmaste åren. När det gäller budgetpolitiken
            handlar det om att göra rätt saker, och att göra dem på rätt sätt.
          </note>
          <note>
            Det är väldigt bra med utgiftstaken och budgetlagen.
          </note>
          <note>
            Det har varit en av de absolut viktigaste ekonomiska strukturreformerna.
          </note>
          <note>
            Det finns en sak som jag ändå tycker är lite märklig, och som
            det skulle vara bra om man fick ett svar på senare i debatten.
            Jag vet inte om finansministern är här - han kanske lyssnar utanför.
            När det går så otroligt bra för Sverige, och människors inkomster
            faktiskt ökar - varför håller man på och höjer utgiftstaken, och
            varför tricksar man med dem?
          </note>
          <note>
            Politik är trots allt inte bara att vilja - det handlar också
            i rätt hög utsträckning om att välja och att förklara varför man
            väljer som man gör.
          </note>
          <note>
            Sverige har fortfarande västvärldens mest konjunkturkänsliga
            statsfinanser. Resultatet av det är just precis vad vi kommer
            att se när vi inte längre står på toppen av en högkonjunktur.
          </note>
          <note>
            Även här har OECD - om man nu inte vill tro på vad Folkpartiet
            säger - kommit med en del förslag och riktlinjer för vad vi skulle
            behöva göra. Man har räknat på detta. Vi behöver skapa oss en
            rätt rejäl fallhöjd just på grund av konjunkturkänsligheten, och
            vi behöver minska denna känslighet så att inte statsfinanserna
            riskerar att försämras så pass kraftigt som de annars kommer att
            göra.
          </note>
          <note>
            Vi behöver ha en rejäl fallhöjd, och den behöver vara minst 2,5
            %, säger OECD, för att vi över huvud taget ska hålla näsan över
            vattenytan när det kommer sämre tider. Men vi ser ju tyvärr ingenting
            av den viljan från regeringens sida.
          </note>
          <note>
            Den tredje punkten är ju konjunkturpolitiken. Ett resultat av
            att man inte förmår att hålla i utgifterna i en högkonjunktur
            är ju att man för en procyklisk konjunkturpolitik, en politik
            som förstärker konjunkturen. Och det är ju ganska märkligt. Visserligen
            har vi väl alla kunnat konstatera att inte bara Keynes är död
            utan även Keynes idéer såsom funktionella i en liten öppen ekonomi.
            Men man kan ändå undra varför man så att säga använder Keynes
            fast tvärtom.
          </note>
          <note>
            Fru talman! Folkpartiets alternativ till budgetramar som finns
            beskrivna i vår motion och i reservationen i betänkandet handlar
            om lägre utgifter, strategiska skattesänkningar för jobb och företagande,
            större överskott i statsfinanserna, de offentliga finanserna,
            för de närmaste åren och ytterligare större avbetalningar på statsskulden
            med hjälp av utförsäljningar som är strukturellt motiverade.
          </note>
          <note>
            Vi tycker att det är viktigt att man prioriterar bättre bland
            utgifterna än vad regeringen gör, att man satsar på det riktigt
            viktiga. Vi föreslår en höjning av biståndet, en ökad ekonomisk
            satsning på handikappade med en stor tillgänglighetsreform och
            ett återupprättande av assistansreformen för personer med funktionshinder,
            det som vi tycker är den absolut största frihetsreformen under
            90-talet och som socialdemokraterna ständigt attackerar och försöker
            rasera.
          </note>
          <note>
            Man måste återställa änkepensionerna, lösa trafikkaoset och försöka
            återupprätta förtroendet för rättsväsendet igen.
          </note>
          <note>
            Fru talman! Man behöver också en inriktning på skattepolitiken.
            Socialdemokraterna redovisar tyvärr inte det. De sovande skattesamtalen
            blev ju sedan stendöda. Göran Persson hänvisar alla frågor om
            skatterna till höstens samtal. Man undrar om han inte känner till
            det som Bosse Ringholm plötsligt kom på, nämligen att moderaterna
            vill sänka skatten. Vet inte
          </note>
          <note>
            Göran Persson om att skattesamtalen är avslutade?
          </note>
          <note>
            Det enda som det talas om är den s.k. kompensationen för egenavgifterna.
            Och det är ganska märkligt.
          </note>
          <note>
            Det är ju först och främst den enda skatt som är riktigt värd
            att betala, eftersom man vet vad den går till.
          </note>
          <note>
            Metoden undergräver pensionsöverenskommelsen och är ganska märklig
            utifrån det perspektivet. Man tar sig bort från de raka rören
            mellan avgifter och förmåner. Vad kommer att hända i fortsättningen?
          </note>
          <note>
            Och framför allt är det ju ingen skattereform.
          </note>
          <note>
            Vi genomförde tillsammans med socialdemokraterna, konstigt nog,
            århundradets skattereform. Den höll inte ens det årtiondet ut.
            Men, fru talman och herr finansminister, det är ett nytt århundrade
            nu, och nu gäller nya villkor. Det behövs därför en skattepolitik
            som tar till vara människors möjligheter och som gör Sverige till
            ett attraktivt land för människor att arbeta och driva företag
            i. Det måste löna sig att arbeta, spara och ta risker. Därför
            föreslår vi en skattereform med inriktning på att sänka marginalskatterna,
            att sänka skatten på arbete, att gynna risksparande, även sådant
            som görs av privatpersoner, och att se till att det blir lättare
            att vara företagare. Vi skulle behöva besked om en långsiktig
            inriktning. Det behövs inga nya utredningar eller tjocka böcker.
          </note>
          <note>
            Fru talman! Jag skulle vilja säga, som vi brukar säga till företrädare
            för regeringen, att om regeringen inte vill lyssna på oss så lär
            av Blair. Häromdagen skrev Tony Blair, er favoritkompis, tillsammans
            med premiärminister Aznar bland mycket annat att en viktig uppgift
            nu är att reformera ekonomin men att undvika sådan skatteharmonisering
            och reglering som driver jobben ut från Europa. Därför tycker
            vi att ni borde lyssna mer på det än på de andra hos er som tycker
            att man i stället i Europasamarbetet ska satsa på att försöka
            övertyga de andra länderna om att höja skatterna. Vad vi behöver
            är ett internationellt konkurrenskraftigt skattesystem som gör
            att Sverige blir ett attraktivt ställe för jobb och företagande.
          </note>
          <note>
            Fru talman! Jag ska ta upp kvinnofrågorna eller jämställdhetsfrågorna.
            Även jag var med i FN i förra veckan. När man talar om jämställdhetsfrågor
            och kvinnofrågor i de andra länderna så talar man om empowerment.
            Man talar mycket om försörjning.
          </note>
          <note>
            Man talar om feminiseringen av fattigdomen. Och självklart ter
            sig problemen i Sverige som mycket små och futtiga om man jämför
            med den situation som kvinnor har runtom i världen. Men på något
            sätt handlade det i rätt hög utsträckning om gradskillnader och
            egentligen inte om artskillnader. Vi har egentligen precis samma
            typ av problemställningar i Sverige, även om problemen inte alls
            är lika stor och lika grava. Jag tycker att det vore bra om regeringen
            -
          </note>
          <note>
            framför allt regeringens stödpartier som tjatar så mycket om
            att de är feminister men som vill agera så lite utifrån ett feministiskt
            perspektiv - verkligen kunde ta tag i sådant som att se till att
            kvinnor kunde få rejäla möjligheter till jobb och egen försörjning,
            lika lön för likvärdigt arbete, lika möjligheter att starta företag,
            lika möjligheter till kreditgivning i stället för ständigt bidrag
            och någon gång kunde inse att vägen till jämställdhet, makt åt
            kvinnor, faktiskt inte går via mer makt åt staten.
          </note>
          <note>
            Fru talman! Mycket har sagts tidigare i denna debatt. Det mesta
            av det som jag har sagt har jag sagt tidigare i vår, i julas,
            i höstas, förra våren, osv. Men upprepning är ju inlärningens
            moder. Kanske kan ett och annat frö till slut sås hos Bosse Ringholm
            - droppen urholkar stenen, vem vet. Jag tycker att det i dagens
            betänkande finns ett antal mycket bättre förslag än utskottsmajoritetens
            förslag, och jag står givetvis bakom alla de reservationer där
            Folkpartiet finns med, men jag yrkar bifall bara till reservationerna
            1 och 15.
          </note>
          <note type="speaker">
            Anf. 5 JAN BERGQVIST (s):
          </note>
          <note>
            Fru talman! Kommer våra barn och barnbarn att få leva i ett Sverige
            med rent vatten, frisk luft, rik natur och en giftfri miljö? Kan
            vi skapa ett framtidens
          </note>
          <note>
            Sverige med sammanhållning och solidaritet, ett land där det
            finns plats för alla, och där unga och gamla kan leva ett tryggt
            och gott liv?
          </note>
          <note>
            Vårt land har gjort en enastående resa från det gamla gistna
            Fattigsverige till det moderna Välfärdssverige, och vi är ett
            stort tack skyldiga alla er som har varit med och byggt folkhemmet
            och tagit oss dit där vi är i dag.
          </note>
          <note>
            Men nu handlar det om att möta framtidens utmaningar. Sverige
            måste besegra arbetslösheten, och vi måste göra det så rejält
            att det kan bli arbete åt alla.
          </note>
          <note>
            Vi måste ta nya steg in i kunskapssamhället, skapa bästa tänkbara
            skola för våra barn, se till att alla får chans att vara med om
            det livslånga lärandet och göra
          </note>
          <note>
            Sverige till en sjudande gryta av studier och kunskapslyft och
            se till att människor kan växa i kompetens och kunnande både i
            arbetet och utanför arbetet.
          </note>
          <note>
            Vi ska värna välfärden, men vi ska också se till att välfärden
            växer sig så stark och självklar att tryggheten, vården och omsorgen
            finns där åt alla som behöver.
          </note>
          <note>
            Att svenska folket blir friskare och lever allt längre, att det
            blir många gamla människor i Sverige, är kanske det allra bästa
            tecknet på att vi lever i ett gott samhälle som utvecklar sig
            åt rätt håll. Men vi måste också se till att vi klarar en rättvis
            och solidarisk betalning av den goda välfärden, så att alla kan
            få del av den; alla, inte bara några.
          </note>
          <note>
            För precis en vecka sedan var jag med och överlämnade en utredning
            till miljöminister Kjell Larsson och den övriga regeringen. Den
            heter Framtidens miljö - allas vårt ansvar. Den är resultatet
            av en omfattande dialog där tusentals människor har varit med
            och diskuterat vad det är som krävs för att vi till nästa generation
            ska kunna överlämna ett samhälle där de svenska miljöproblemen
            i stort sett är lösta.
          </note>
          <note>
            Under årens lopp har jag varit med i många statliga utredningar,
            men ingen har varit så viktig och avgörande som just denna. För
            mig är det helt klart att ingen politisk uppgift kan vara viktigare
            än att vi ger våra barn och barnbarn chansen att om de vill, och
            det tror jag faktiskt att de vill, de får leva i solidaritetens
            goda och gröna folkhem, i ett Sverige där vi har gått hela vägen
            från ett avloppssamhälle till ett kretsloppssamhälle.
          </note>
          <note>
            Låt oss därför se till att kampen för den goda miljön kan gå
            hand i hand med kampen för arbete, rättvisa och välfärd.
          </note>
          <note>
            Hur kommer då vårpropositionen in i det här sammanhanget? Där
            finns den rätta kompassriktningen och där tas åtskilliga steg
            framåt. När jag hör
          </note>
          <note>
            Gunnar Hökmark får jag intrycket av att han över huvud taget
            inte har läst vårpropositionen, och skulle han till äventyrs ha
            gjort det har han i varje fall ingenting förstått. I vårpropositionen
            finns program för fler jobb. Där finns en kraftig satsning på
            barn med höjda barnbidrag, studiebidrag, flerbarnstillägg, förlängd
            föräldraförsäkring, allmän förskola, maxtaxa i barnomsorgen och
            ännu mer pengar till skolan.
          </note>
          <note>
            Glädjande är också att vi kan se fram emot många nya miljarder
            till en bättre vård och omsorg. Dessutom kan vi se fram emot högre
            bostadstillägg till de sämst ställda pensionärerna. Tandvården
            tillförs nya resurser från 2002, och vi får en välbehövlig förstärkning
            av rättstryggheten. Till det kommer ökade satsningar på biståndet,
            som Karin Pilsäter var inne på.
          </note>
          <note>
            Vi fortsätter att göra Sverige till ett föregångsland när det
            gäller miljön. Det finns alltså mycket att glädja sig åt i Sverige
            just nu.
          </note>
          <note>
            Sedan är det en annan sak att det är naturligt om man tillhör
            ett oppositionsparti att man ska försöka vara kritisk och granskande,
            och det är inget fel i det.
          </note>
          <note>
            Men det är ju inte nödvändigt att man uppträder som om man har
            kommit till en stämma med begravningsentreprenörernas förening,
            som jag tyckte att Gunnar
          </note>
          <note>
            Hökmark faktiskt gjorde.
          </note>
          <note>
            Hör ni hur Gunnar Hökmark använder ordet reform? Att skära ned
            i statens utgifter är enligt Gunnar
          </note>
          <note>
            Hökmark en reform. Att göra a-kassan dyrare för den enskilde
            är också en reform. Att försämra anställningsskyddet kallar Hökmark
            för en reform. De sociala reformer som socialdemokraterna står
            för är däremot inga reformer. Han säger i stället att det är liktydigt
            med ökad makt på medborgarnas bekostnad.
          </note>
          <note>
            Det står så i reservationen.
          </note>
          <note>
            Samma sak har i tidigare moderata program uttryckts på det här
            målande sättet: Varje ingrepp i medborgarnas liv, varje reglering,
            varje skatt försvårar planer och dödar livsprojekt.
          </note>
          <note>
            Det betyder alltså att när vi tar ut skatt och därigenom kan
            förbättra villkoren för handikappade och pensionärer säger moderaterna
            att vi minskar friheten i Sverige och dödar livsprojekt.
          </note>
          <note>
            Men kanske är det tvärtom. Kanske ökar vi friheten och ger nytt
            liv åt enskilda människors möjligheter att förverkliga sina drömmar.
          </note>
          <note>
            Moderaterna anser att välfärdsstaten har tjänat ut, att välfärdsstaten
            ska ge vika. Så står det i deras programskrift Land för hoppfulla.
            I stället ska marknaden lösa problemen åt oss. Skatterna ska sänkas,
            men i gengäld får vi räkna med att drabbas av nedskärningar. Vi
            får betala kraftigt höjda avgifter och vi får dryga utgifter för
            privata försäkringar. Dessutom ökar klyftorna mellan fattiga och
            rika.
          </note>
          <note>
            Moderaterna talar om frihet. Men vems frihet talar de om? I frihetens
            namn ska statens insatser för välfärden hårt beskäras. I frihetens
            namn ska kommunerna vingklippas. I frihetens namn ska landstingen
            avlövas och på sikt avskaffas.
          </note>
          <note>
            Vi socialdemokrater vill vidga frihetens gränser för alla, öka
            alla människors frihet. Just därför säger vi nej till en politik
            som innebär att de ekonomiskt starka ökar sin frihet på andras
            bekostnad.
          </note>
          <note>
            Jag ska nu inte gå in på vad som hände när moderaterna satt i
            regeringen, även om det vore frestande med tanke på att Gunnar
            Hökmark sagt att det moderaterna gjorde i regeringen 1991-1994
            kan de göra igen. Däremot vill jag peka på att det även i de andra
            borgerliga partierna kommer en motreaktion mot vad moderaterna
            håller på med ute i regionerna. Det är kris i de båda regionerna
            Skåne och Västra Götaland.
          </note>
          <note>
            I Västra Götaland blev det nödvändigt för Folkpartiet och Centerpartiet
            att bryta upp regeringssamarbetet med de självsvåldiga moderaterna.
            I Skåne är det ännu värre. Där klamrar sig en borgerlig fyrklöver
            fast vid makten med stöd av det främlingsfientliga partiet Skånes
            väl, som i sin tur redan har spruckit.
          </note>
          <note>
            Den borgerliga tidningen Sydsvenska Dagbladet skriver på ledarplats
            så här:
          </note>
          <note>
            En styrande borgerlig fyrklöver som ständigt måste söka stöd
            för sin politik hos de bakåtsträvande och främlingsfientliga lokalpolitikerna
            i Skånes väl har själva försatt sig i ett trist och passiviserande
            tillstånd.
          </note>
          <note>
            Det handlar om sjukvården i hela Skåne, sjukvården som Mats Odell
            här nyss ömmade för. Det är ett samarbete som pågår i Skåne till
            skada för sjukvården.
          </note>
          <note>
            En annan borgerlig tidning, Helsingborgs Dagblad, skriver under
            rubriken Det knakar i fogarna:
          </note>
          <note>
            Region Skåne har ingen kontroll på kostnaderna.
          </note>
          <note>
            Samtidigt fräter kritiken mot att regionledningen inte har fått
            ordning på sammanhållningen inom det borgerliga blocket. Region
            Skåne kan därför gå en utveckling liknande den i Västra Götaland
            till mötes.
          </note>
          <note>
            Fru talman! Vi kan alla göra felbedömningar av den ekonomiska
            utvecklingen. Vad gör vi då när vi upptäcker att vi hade fel,
            att vi har gjort ett misstag? I
          </note>
          <note>
            bästa fall erkänner vi öppet att vi har gjort ett misstag och
            så försöker vi lära oss någonting av det för framtiden.
          </note>
          <note>
            Men när jag hör Gunnar Hökmark tycker jag att det verkar som
            att han är på väg ut på trampolinen för att göra ett nytt stort
            magplask i felbedömningar. Här har vi en situation när Sveriges
            tillväxt är starkare än i de flesta andra länder. Vi är inne i
            den starkaste tillväxtfasen i Sverige på 40 år. Det går bra i
            Sverige.
          </note>
          <note>
            Det går ännu bättre för Sverige än för andra länder.
          </note>
          <note>
            Det kommer till nya jobb i en takt som vi inte har haft på år
            och dag. Vi har stigande överskott i utlandsaffärerna. Vi har
            bättre offentliga finanser än nästan alla andra europeiska länder.
            Vi har mer blomstrande företagsklimat än vi hade under något år
            på 90-talet.
          </note>
          <note>
            Enligt Riksbanken kommer vår ekonomi att växa med nästan 12 %
            under treårsperioden 2000 till 2002.
          </note>
          <note>
            Men Hökmark säger: Det bidde ingenting. Ingenting hände, det
            var stillastående och inga reformer.
          </note>
          <note>
            Det var vad Hökmark sade, och nu nickar han instämmande. Jag
            kan bevisa för Hökmark att han har fel. Jag kan göra det med hjälp
            av hans egna siffror.
          </note>
          <note>
            För nästan ett år sedan, den 15 juni förra året, stod
          </note>
          <note>
            Bo Lundgren i denna talarstol. Då påstod han att det var över
            1 miljon människor som saknade jobb i
          </note>
          <note>
            Sverige på ett eller annat sätt. Nu läser vi er reservation i
            finansutskottets betänkande. Där skriver ni ned den siffran till
            700 000. Även den siffran är alldeles för hög. Men det har alltså
            hänt någonting om ni måste skriva ned siffran för sådana som är
            utanför arbete med inte mindre än 300 000 människor på ett enda
            år. Det visar ju att Hökmark talar i luften när han här talar
            om att det inte bidde någonting, att ingenting händer, att det
            är stillastående. Det märktes ju också om man hörde de övriga
            borgerliga partierna att de inte alls hade samma bild av hur situationen
            är i
          </note>
          <note>
            Sverige. Hökmark var ganska isolerad och ensam i sin svartmålning
            av den ekonomiska utvecklingen.
          </note>
          <note>
            Ändå står han här i talarstolen och säger: Vi borgerliga är eniga.
            Vi har gemensam politik, osv. Ni är inte mer eniga än att ni splittrar
            er på 27 olika reservationer i finansutskottets betänkande varav
            bara två är gemensamma för alla fyra partier.
          </note>
          <note>
            Man kan också läsa tidningen Nu. Där säger Lena
          </note>
          <note>
            Ek: Om det är någon i det borgerliga lägret som är udda är det
            snarast Moderaterna. Hon understryker:
          </note>
          <note>
            Det finns ingen enighet om det övergripande, ingen enighet om
            miljöpolitiken, ingen enighet om skatterna, ingen enighet om regionalpolitiken
            osv.
          </note>
          <note>
            Den s.k. enigheten om ett samarbetsprogram är som ett sönderblåst
            paraply som spretar åt alla håll. I
          </note>
          <note>
            sammanhanget kan jag inte låta bli att erinra mig
          </note>
          <note>
            Bengt Westerberg, som vid ett tillfälle under den borgerliga
            regeringens tid sade: Regeringen är helt enig, fast jag har en
            annan åsikt.
          </note>
          <note>
            Ni har en reservation där ni har skrivit ihop er.
          </note>
          <note>
            Det handlar om anklagelser om budgettricksande.
          </note>
          <note>
            Först och främst vill jag konstatera att i sin motion talade
            moderaterna om ett budgettricksande på 15
          </note>
          <note>
            miljarder. I reservationen har ni prutat ned till knappt
          </note>
          <note>
            7 miljarder. Mycket prutades det inte, men hälften prutades genast.
          </note>
          <note>
            I propositionen redovisas helt öppet vad det är frågan om och
            varför. Vi hade en utfrågning med statssekreterare Curt Malmborg
            från Finansdepartementet. Den utfrågningen finns ordagrant återgiven
            i vårt betänkande. Där framgår att oppositionen trots energiska
            försök inte på någon punkt lyckades beslå regeringen med tricksande
            eller fifflande. Allt är förenligt med budgetlagen. Om ni nu trodde
            på det ni själva säger borde ni dra slutsatser av det för egen
            del. Men det gör ni inte.
          </note>
          <note>
            Den redovisning som nu föreslås för tullen, polisen och Centrala
            studiestödsnämnden finns redan sedan många år för Patent- och
            registreringsverket. Ni kritiserar förslagen i vårpropositionen,
            men ni har år efter år accepterat samma sak för Patent- och registreringsverket.
            Inte heller i år föreslår ni någon annan ordning för Patent- och
            registreringsverket. Hur tror ni att ni kan få förtroende för
            er budgetpolitik om ni uppträder på det viset?
          </note>
          <note>
            Det verkligt allvarliga är när Gunnar Hökmark anklagar oss andra
            partier för att bryta mot grundlagen. Det är en oerhört allvarlig
            anklagelse. I sak har han fel. Han har Lagrådet emot sig, han
            har konstitutionsutskottet emot sig och han har många juridiska
            experter emot sig. Om han ändå trots allt har kommit till den
            uppfattningen att reglerna för den kommunala inkomstutjämningen
            bryter mot grundlagen ska han naturligtvis kräva att detta grundlagsbrott
            upphör så fort som det över huvud taget är möjligt. Men det gör
            inte Hökmark. Han kräver inte att det ska ändras i år, och han
            kräver inte ens att det ska ändras nästa år.
          </note>
          <note>
            Det visar att Hökmark inte tar sig själv på allvar. Hur ska Hökmark
            då kunna vinna förtroende för sin politik?
          </note>
          <note>
            I vårt betänkande finns en hel del kritik mot budgetalternativen
            från de fyra oppositionspartierna. För dem som är intresserade
            av ekonomisk politik tror jag att det kan vara rätt intressant
            läsning. Det som jag tycker är allvarligast är detta: Folkpartiet,
            Kristdemokraterna och Moderaterna använder a-kassan och arbetsmarknadspolitiken
            som om det där på något sätt fanns en outtömlig kassakista.
          </note>
          <note>
            Ur den plockar ni miljard efter miljard för att ni ska betala
            av på statsskulden, för att ni vill sänka skatter eller för att
            ni vill öka allehanda utgifter. Det verkar som att ni väljer den
            summa som passar och sedan plockar den från arbetsmarknadspolitiken.
          </note>
          <note>
            Under treårsperioden 2001-2003 tar Folkpartiet ut 17
          </note>
          <note>
            miljarder, Kristdemokraterna plockar ut 30 miljarder, och Moderaterna
            är naturligtvis värst med 43 miljarder.
          </note>
          <note>
            Vad som händer är att ni slår sönder stora delar av arbetsmarknadspolitiken.
            Det kommer ofrånkomligen att göra det svårare för många invandrare,
            arbetshandikappade, långtidsarbetslösa och många andra. Det är
            fel att tro att vi inte behöver någon arbetsmarknadspolitik därför
            att vi har en högkonjunktur. Även då behövs det en lagom stor
            orkester med väl fungerande arbetsmarknadspolitiska instrument.
          </note>
          <note>
            I en god konjunktur kan man komma upp till en omsättning på 1
            miljon jobb på ett enda år på arbetsmarknaden. Då måste vi ha
            en väl fungerande arbetsmarknad. Vi måste ha en kvalificerad yrkesutbildning
            utöver alla de insatser som ändå behövs för särskilt utsatta grupper.
            Tänk över detta, tänk om och lägg ned planerna på att på detta
            vis förstöra den svenska arbetsmarknadspolitiken!
          </note>
          <note>
            Mats Odell höll här ett engagerat tal om den sociala välfärden.
            Samtidigt förenade han det med en svavelosande predikan över hur
            höga skatterna är i
          </note>
          <note>
            Sverige. Vi vet att Kristdemokraternas politik inte går ihop
            i det slutliga loppet. När det väl kommer till kritan väljer ni
            tydligen alltid att samarbeta med Moderaterna. Därmed är det engagemang
            som Mats
          </note>
          <note>
            Odell visade på inte övertygande när det gäller de sociala frågorna.
          </note>
          <note>
            Sedan använde sig Mats Odell av det gamla knepet med förmögenhetsskatten
            och aktiemiljardärerna.
          </note>
          <note>
            Jag vet inte hur ofta det används för att skapa något slags upprördhet
            över att vi har förmögenhetsskatt i
          </note>
          <note>
            Sverige. Han formulerade sig som så, att landets aktiemiljardärer
            är befriade från skatt på sina aktier.
          </note>
          <note>
            Så är det inte. Landets aktiemiljardärer får betala förmögenhetsskatt
            på sina börsaktier, sina utländska aktier, sina hus, sina bilar,
            sina båtar, sina banktillgodohavanden osv. på precis samma sätt
            som alla andra.
          </note>
          <note>
            Däremot har vi en regel i Sverige att det inte är förmögenhetsskatt
            på arbetande kapital, t.ex. om man har en stor andel av ett familjeföretag.
            Det ironiska är att det var de borgerliga som gick i bräschen
            för regeln om att ta bort förmögenhetsskatten på s.k. arbetande
            kapital. Sedan kan man fråga sig hur man definierar arbetande
            kapital. Det är inte alldeles enkelt att klara ut vad som är arbetande
            kapital.
          </note>
          <note>
            Att arbetande kapital skulle befrias från förmögenhetsskatt har
            de borgerliga gått i bräschen för. Nu är de upprörda över att
            det förhåller sig på det sättet att det arbetande kapitalet inte
            är belagt med förmögenhetsskatt. Jag förstår inte varför ni är
            så upprörda.
          </note>
          <note>
            Ni vill ju avskaffa all förmögenhetsskatt.
          </note>
          <note>
            Stefan Persson, som brukar användas som exempel, betalade såvitt
            jag vet förra gången 569 miljoner i skatt i Sverige. En betydande
            del av detta var förmögenhetsskatt. Sluta med försöken att skapa
            dimridåer kring förmögenhetsskatten! Den är betydligt bättre än
            sitt rykte.
          </note>
          <note>
            Jag vill tacka Vänsterpartiet och Miljöpartiet för ett konstruktivt
            och bra samarbete om vårpropositionen. Jag ber också att få yrka
            bifall till finansutskottets förslag. Därutöver vill jag säga
            detta. För att få ett gott samhälle behöver vi mycket av solidaritet.
          </note>
          <note>
            Solidaritet är att leva sig in i andra människors villkor och
            att visa omsorg och omtanke om varandra.
          </note>
          <note>
            Vi socialdemokrater vill att solidariteten ska vara
          </note>
          <note>
            Sveriges väg att möta framtiden. Vi säger nej till egoismens
            krassa marknadssamhälle. Vi vill vara med och bygga solidaritetens
            goda och gröna folkhem.
          </note>
          <note type="speaker">
            Anf. 6 GUNNAR HÖKMARK (m) replik:
          </note>
          <note>
            Fru talman! Det är lite besvärande att finansutskottets ordförande
            inte kan skilja mellan den verklighet vi ser här utanför och den
            politik som vi diskuterar här i dag. Att Sveriges ekonomi går
            bra i dag beror inte på den politik som vi diskuterar just nu
            utan på den politik som har genomförts under 1990-
          </note>
          <note>
            talet.
          </note>
          <note>
            Det är slående att socialdemokraterna och Jan
          </note>
          <note>
            Bergqvist i grunden har varit emot alla de viktiga reformer som
            ledde fram till att det i dag går bra för
          </note>
          <note>
            Sverige.
          </note>
          <note>
            Jan Bergqvist kan ju ge ett exempel. Svara på frågan: Hur ställde
            sig socialdemokraterna till avregleringen av telemarknaden? Det
            är en av de viktigaste reformerna, som har lett till att det i
            dag har vuxit fram en spännande IT-industri i Sverige. Björn Rosengren
            brukar peka på att avregleringen av telemarknaden är ett av de
            främsta skälen till att det sker en spännande utveckling i Sverige.
            Svara på den frågan inför kammaren, Jan Bergqvist! Hur röstade
          </note>
          <note>
            Jan själv, och hur röstade socialdemokraterna?
          </note>
          <note>
            Detta är vad det handlar om när vi säger att det behövs reformer.
            De behövs för att öppna upp och förändra, så att vi ska kunna
            ta till vara de nya möjligheter som finns.
          </note>
          <note>
            Men när vi diskuterar politiken här i dag är saken den att ni
            socialdemokrater, Miljöpartiet och Vänsterpartiet inte kan enas
            om att genomföra en enda av de reformer som nu behövs för att
            skapa ytterligare nya möjligheter. Det är t.o.m. så att era stödpartier
            fortfarande är emot de reformer som ni numera accepterar efter
            att ha sett vilken nytta de har gjort.
          </note>
          <note>
            Sedan ska jag ta upp budgettricksandet. Om anslagen och avgifterna
            till Vägverket sade Björn Rosengren: Det ska väl erkännas att
            det är ett sätt att runda utgiftstaket. Finns det något tydligare
            belägg för att det handlar om budgettricksande? Det är möjligt
            att Jan Bergqvist instämmer med Ulrica Messing, som uppenbarligen
            har sagt om Rosengren att det inte bara är i telefon som han pratar
            mycket.
          </note>
          <note>
            Det skulle vara bra att få en kommentar av
          </note>
          <note>
            Bergqvist till båda dessa saker.
          </note>
          <note type="speaker">
            Anf. 7 JAN BERGQVIST (s) replik:
          </note>
          <note>
            Fru talman! Vid finansutskottets utfrågning av statssekreterare
            Curt Malmborg fick oppositionen möjlighet att ställa frågor och
            gå igenom det s.k.
          </note>
          <note>
            budgettricksandet. Det protokollet finns bilagt till vårt betänkande.
            Alla kan läsa och se där att det inte fanns en enda punkt där
            något som helst budgettricksande eller annan manipulation kunde
            beläggas. Så är det med den saken.
          </note>
          <note>
            För några år sedan var moderaterna ute och svärtade ned politiken
            och sade att allt var nattsvart. Jag har några citat som jag skulle
            kunna glädja Hökmark med om han ville. Då hade de borgerliga debattörerna
            inte någon som helst lust att finna ett samband mellan den ekonomiska
            utvecklingen i Sverige och den politik som de borgerliga partierna
            förde i början av
          </note>
          <note>
            1990-talet.
          </note>
          <note>
            Det intressanta är att det är först nu, när det går väldigt bra
            för Sverige, som de vill hoppa på vagnen och förklara det utifrån
            saker bakåt i tiden. Det gjorde de inte för så sent som två år
            sedan.
          </note>
          <note>
            Gunnar Hökmark undvek helt att kommentera det som är allvarligast
            i den här debatten. Han anklagar oss för grundlagsbrott, men han
            lyfter inte ett finger för att kräva att detta grundlagsbrott
            ska upphöra så snabbt som möjligt. Det tycker jag är det allra
            allvarligaste i dagens debatt.
          </note>
          <note type="speaker">
            Anf. 8 GUNNAR HÖKMARK (m) replik:
          </note>
          <note>
            Fru talman! Till att börja med vill jag att kammaren noterar
            en sak i diskussionen om reformer: Jan
          </note>
          <note>
            Bergqvist svarade inte på frågan om hur socialdemokraterna ställde
            sig till en av de viktigaste reformerna som ledde till att det
            går bra för Sverige i dag, nämligen avregleringen av telemarknaden.
          </note>
          <note>
            Det har sin poäng. På motsvarande sätt som ni var emot den reformen
            var ni emot andra, liknande reformer som har lett till att det
            i dag öppnas upp för nytt företagande och ny tillväxt i Sverige.
          </note>
          <note>
            På samma sätt bekämpar ni de reformer som är aktuella i dag,
            t.ex. att modernisera arbetsmarknaden så att det ska bli lättare
            att bli anställd, att göra det lättare för nya företag att växa
            fram, att motverka den utflyttning av företagande och forskning,
            som vi ser sker i dag.
          </note>
          <note>
            Ni motverkar också de reformer som skulle kunna göra sjukvården
            och skolan till nya och spännande områden, inte bara för dem som
            är anställda där utan för samhället i dess helhet. Reformerna
            skulle dessutom kunna leda till en bättre sjukvård och en bättre
            skola. Dessa sektorer skulle kunna vara en bas i kunskapssamhället.
            Men ni är emot dessa reformer, precis som ni alltid har varit.
          </note>
          <note>
            Det är symboliskt att det är så, och det blir värre av att ni
            tillsammans med Miljöpartiet och Vänsterpartiet inte kan göra
            någonting alls.
          </note>
          <note>
            Jag skulle ändå vilja ha en kommentar till frågan om budgettricksandet.
            Curt Malmborg sade inför utskottet att det som de hade gjort inte
            var kriminellt, eftersom riksdagen hade godkänt det. Det är ingen
            som har hävdat att det är kriminellt eller att Bosse
          </note>
          <note>
            Ringholm ska ställas inför domstol. Däremot hävdar vi att ni
            går runt utgiftstaken, och det håller ju Björn
          </note>
          <note>
            Rosengren med om.
          </note>
          <note>
            Det gjorde även statssekreteraren när han vidimerade att det
            finns en mängd olika utgifter som nu plötsligt redovisas under
            myndigheterna i stället för i statens redovisning. Den frågan
            tycker jag att riksdagens finansutskotts ordförande borde ha ett
            något bättre svar på än att säga att riksdagen har godkänt det.
          </note>
          <note type="speaker">
            Anf. 9 JAN BERGQVIST (s) replik:
          </note>
          <note>
            Fru talman! Allt det här är öppet redovisat. Det finns inget
            fifflande eller några försök att smyga undan.
          </note>
          <note>
            Det intressanta i sammanhanget är ju att motsvarande företeelse
            gäller för Patent- och registreringsverket, och det har ni accepterat
            i år efter år. Ni föreslår inte heller i år någon förändring av
            det förhållandet, och därmed faller alla invändningar platt till
            marken. Ni kan ju inte å ena sidan säga att det är fel att dessa
            förslag finns i vårpropositionen, å andra sidan acceptera det
            som redan förekommer hos Patent- och registreringsverket och för
            all del också en lång rad andra statliga myndigheter.
          </note>
          <note>
            Samma sak gäller det här med grundlagen. Ni kommer med en oerhört
            grov anklagelse om att vi skulle begå ett grundlagsbrott. Då skulle
            man kunna tänka sig att ni åtminstone krävde att det skulle upphöra
            så snart som möjligt. Men det gör ni inte - inte i år, inte nästa
            år och inte ens år 2002. Nej, det ska upphöra först år 2003. Det
            betyder att ni inte tar er egen kritik på allvar.
          </note>
          <note>
            När man hör hur Gunnar Hökmark redovisar den ekonomiska och sociala
            situationen i Sverige, måste man konstatera att han inte har någon
            som helst kontakt med verkligheten. Hans ord faller platt till
            marken.
          </note>
          <note>
            Moderaterna har ju själva skrivit ned att det har skett en förbättring
            på arbetsmarknaden med 300 000
          </note>
          <note>
            människor. De har alltså själva vidimerat att Hökmark har fel
            från början. Hökmark säger ju att han är förfärligt överens med
            de andra borgerliga, men när man lyssnade till vad de sade hörde
            man att de hade en betydligt mer realistisk beskrivning av förhållandena
            i Sveriges ekonomi.
          </note>
          <note type="speaker">
            Anf. 10 MATS ODELL (kd) replik:
          </note>
          <note>
            Fru talman! I mitt inledningsanförande pekade jag på en del förhållanden,
            nämligen att det trots den starka ekonomiska utvecklingen finns
            områden där det går bakåt med välfärden. Det är t.ex. att utbrändheten
            och sjukskrivningarna exploderar och att kostnaderna för detta
            är ett stort bekymmer också för statsbudgeten. Jag pekade på utvecklingen
            i den svenska skolan, vården och omsorgen.
          </note>
          <note>
            Jan Bergqvist svarade med att fly till Skåne och
          </note>
          <note>
            Västra Götaland. Det vore intressant om Jan
          </note>
          <note>
            Bergqvist ändå försökte kommentera några av de här problemen
            som jag på ett seriöst sätt försökte lyfta fram. Är det inte ett
            bekymmer också för socialdemokraterna att livskvaliteten för människor
            i Sverige försämras, trots den goda ekonomiska utvecklingen?
          </note>
          <note>
            Det skulle vara intressant att få höra någonting om detta.
          </note>
          <note>
            Denna debatt handlar som sagt om inriktningen av den ekonomiska
            politiken. Det har hållits ett antal stämmor, och Jan Bergqvist
            väljer att tala om begravningsentreprenörernas förbundsstämma.
            Jag förstår att han gärna flyr till den typen av stämmor, med
            tanke på att hans stödpartier har hållit ett par skrämmande stämmor
            som han själv är mer beroende av än han är av begravningsentreprenörernas
            stämma.
          </note>
          <note>
            Och när det gäller den inriktning av politiken som där lades
            fast ställde jag också några frågor. Hur tänker sig Jan Bergqvist
            att nu jämka samman infasningen av kommunismen och av de verklighetsfrämmande
            förslag som också klubbades på Miljöpartiets stämma? Är inte detta
            ett problem? Han pekar på vår fyrpartireservation och talar om
            att enigheten är som ett trasigt paraply. Hur tänker sig Jan Bergqvist
            den långsiktiga inriktningen av den ekonomiska politiken tillsammans
            med Vänstern och Miljöpartiet?
          </note>
          <note>
            Det skulle ändå vara intressant, fru talman, om han efter det
            att han har lagt ned så mycket kraft på att analysera vårt alternativ
            skulle kunna presentera lite grann av sitt alternativ. Väldigt
            lite, fru talman, talar nämligen för att Jan Bergqvist kommer
            att ha majoritet själv i denna kammare i framtiden. Han är beroende
            av de här stödpartierna. Svara på de här frågorna, Jan Bergqvist!
          </note>
          <note type="speaker">
            Anf. 11 JAN BERGQVIST (s) replik:
          </note>
          <note>
            Fru talman! Det ska jag göra.
          </note>
          <note>
            Vi är tre olika partier. Vi har väldigt olika uppfattningar i
            en del frågor, men vi har ett fungerande samarbete. Där vi har
            ett samarbete fungerar det mycket bra.
          </note>
          <note>
            Vi kan ju bara se på vårpropositionen. Där är vi helt eniga om
            20 beslutsmoment. Ni har samlat er om
          </note>
          <note>
            25 olika reservationer. I tilläggsbudgeten är vi helt eniga.
            Ni splittrar upp er på en massa olika reservationer. I den kommunala
            skrivelsen finns 27 olika reservationer. Där är vi helt eniga.
          </note>
          <note>
            Vi är olika partier. I vissa sammanhang har vi kraftigt olika
            uppfattningar, men vi har också ett väl fungerande samarbete på
            de områden där vi har ett samarbete. Så är det.
          </note>
          <note>
            Det finns naturligtvis en hel del sociala problem i
          </note>
          <note>
            Sverige som vi måste göra någonting åt och som vi är i full färd
            med att arbeta med och förbättra. Samtidigt finns det naturligtvis
            en risk om man som Mats Odell väljer att beskriva det som att
            allt blir sämre och att allt går bakåt. Så är det ju inte. Vi
            fick nyligen en
          </note>
          <note>
            Unicefrapport där det i en jämförelse framgår att barnen i Sverige
            har det bäst i världen. Spädbarnsdödligheten i Sverige är bland
            de lägsta i världen. Medellivslängden stiger osv. Det är inte
            så att det allmänt sett går bakåt i sociala hänseenden i Sverige.
            Tvärtom går det faktiskt framåt. Men visst har vi problem som
            vi måste göra någonting åt. Vi ska satsa mera på vården. Vi ska
            bygga ut rehabiliteringen. Det finns mycket att göra när det gäller
            att ta hand om hälsofrågorna och ta ett samlat grepp. Så visst
            har vi fullt med arbetsuppgifter framöver, men samtidigt är det
            roligt att kunna se att det faktiskt lönar sig att föra en aktiv
            politik. Vi kan ju se att det ger positiva resultat.
          </note>
          <note type="speaker">
            Anf. 12 MATS ODELL (kd) replik:
          </note>
          <note>
            Fru talman! Det blir lite bestickande när Jan
          </note>
          <note>
            Bergqvist säger att vi lever i ett gott samhälle och att svenska
            folket blir friskare när vi vet att sjuktalen exploderar. Detta
            landar fysiskt på finansutskottets bord i form av information
            om att sjuklönekostnaderna ökar från 24 till 31 miljarder kronor
            på ett år. Detta är ju ett jätteproblem. Jag ser fram emot att
            Jan
          </note>
          <note>
            Bergqvist försöker ägna sig åt de här problemen lite mer än åt
            att dyka ned i de regioner där våra partier har fått överta rena
            konkursbon efter en misshushållning under en annan majoritet.
          </note>
          <note>
            Fru talman! Jan Bergqvist tog sedan upp det här med förmögenhetsskatten.
            Jag vill gärna fråga Jan
          </note>
          <note>
            Bergqvist vad han tycker om detta och om värnskatten. Ser han
            inte ett problem i att vi i Sverige bestraffar ett beteende som
            de flesta vanliga människor tycker är rätt? Om vi lyckas vara
            sparsamma, arbeta idogt och amortera på våra skulder uppstår det
            en bestraffning i form av en förmögenhetsskatt som samtidigt i
            en globaliserad ekonomi driver kapital ur
          </note>
          <note>
            Sverige. Är det inte viktigt att vi får stopp på denna ström
            av oredovisat kapital som försvinner? Eller är det viktigare för
            socialdemokraterna att hålla fast vid den gamla ideologiska principen
            att ägande ska bestraffas?
          </note>
          <note type="speaker">
            Anf. 13 JAN BERGQVIST (s) replik:
          </note>
          <note>
            Fru talman! Vi hade en period då de redovisade sjuktalen nog
            var för låga därför att människor gick sjuka till jobbet. De tyckte
            inte att de hade råd att vara borta från jobbet. Det var en hög
            arbetslöshet, och man var angelägen om att finnas tillgänglig
            på jobbet.
          </note>
          <note>
            Nu har det antal som finns i jobb ökat. Det är riktigt att sjuktalen
            har ökat. Det är viktigt att vi tar det på allvar och gör någonting
            åt det. Men man kan ändå konstatera att det faktum att vi svenskar
            nu är inne i en utveckling där vi lever längre och längre är ett
            uttryck för att vi allmänt sett är friskare. Det är också så att
            spädbarnsdödligheten är lägre än den har varit någon gång. Medellivslängden
            stiger, och barnen har det bättre än förut, men det betyder naturligtvis
            inte att det ska vara en passivitet utan ett fullt och aktivt
            arbete.
          </note>
          <note>
            Sedan vill jag bara återigen påminna om att det är bra att kristdemokraterna
            driver på i de här frågorna.
          </note>
          <note>
            Men det hjälper ju inte mycket, eftersom ni varje gång kommer
            till vägskälet och ska samarbeta med moderaterna, som inte vill
            släppa till de resurser som behövs för att klara ut detta. Varje
            gång som det blir val mellan den sociala välfärden och moderaterna
            har ni valt moderaterna. Det är den tragiska sanningen.
          </note>
          <note>
            När det gäller skatter förutsätter jag att Arne
          </note>
          <note>
            Kjörnsberg kommer att kunna utveckla den frågan mycket bättre
            än vad jag kan. Men det är klart att vi naturligtvis hela tiden
            måste se över vårt skattesystem så att det stämmer också i ett
            internationellt perspektiv. Vi ska naturligtvis inte ha sådana
            skatter som gör att vi förlorar på det i ett internationellt sammanhang.
          </note>
          <note>
            Samtidigt får man inte ge upp. Min uppfattning är inte alls att
            vi måste gå ned till precis samma låga skattenivåer som man har
            i lågskatteländer, utan vi kan ha en högre skattenivå än man har
            i andra länder.
          </note>
          <note type="speaker">
            Anf. 14 LENA EK (c) replik:
          </note>
          <note>
            Fru talman! Jan Bergqvist inleder sitt anförande med en uppräkning
            av hur han vill att framtidens
          </note>
          <note>
            Sverige ska se ut. Det låter i sig ganska sympatiskt.
          </note>
          <note>
            Men det stämmer ju inte.
          </note>
          <note>
            Framtidens Sverige är ett Sverige där det finns plats för alla,
            säger Jan Bergqvist. Sanningen är ju snarare att det, som ni driver
            på den regionala klyftan, handlar om en annan betoning, dvs. en
            plats för alla.
          </note>
          <note>
            Resten av Sverige är tomt.
          </note>
          <note>
            Han pratar om att man ska skapa den bästa tänkbara skolan. Var
            femte elev går ut utan fullständigt betyg. Lärare, elever och
            föräldrar strejkar och gör skoluppror i kommun efter kommun. Utbildningsutskottet
            har diskuterat detta. Det kommer den ena larmrapporten efter den
            andra, och det kommer inte fram några förslag. Det kommer inga
            lösningar och inga skolsatsningar. Ett utvecklingsarbete för den
            bästa tänkbara skolan för alla finns ju inte i dagens läge.
          </note>
          <note>
            Jag tänkte också ta upp en tredje punkt. Jan
          </note>
          <note>
            Bergqvist sade att svenska folket blir friskare och att det är
            det bästa tecknet på att vi lever i ett gott samhälle. Men antalet
            sjuktimmar ökade ju med 25 %
          </note>
          <note>
            från mars förra året till mars i år. Det är väl ett tecken på
            att det inte är ett gott samhälle.
          </note>
          <note type="speaker">
            Anf. 15 JAN BERGQVIST (s) replik:
          </note>
          <note>
            Fru talman! Om Lena Ek hade lyssnat på mitt anförande skulle
            hon ha hört att jag inte påstod att vi hade nått det goda samhället
            men att vi har möjlighet att komma dit.
          </note>
          <note>
            I jämförelse med andra länder står sig det svenska samhället
            mycket väl. Det gäller också skolan. Vi kan se många problem i
            skolan, och vi måste satsa på att utveckla skolan. Vi måste ge
            den mer resurser. Men jämför den svenska skolan med skolan i andra
            länder!
          </note>
          <note>
            Man kan inte alls tala om att det är någon speciell kris just
            i Sverige. På det stora hela står vi oss väl både när det gäller
            de resurser som finns i skolan och när det gäller hur skolan arbetar
            socialt och för att utveckla eleverna. Men vi kan göra mera, och
            det är viktigt att vi utvecklar skolan; det håller jag med om.
          </note>
          <note>
            När det gäller regionalpolitiken håller jag med om att vi ser
            ett problem och att vi har en befolkningsminskning i stora delar
            av landet, i många kommuner.
          </note>
          <note>
            Det är någonting som jag inte tycker att vi bara passivt ska
            åse. Det finns anledning att på olika sätt göra någonting åt det.
            Jag tycker ändå att det är positivt att den förbättring av arbetsmarknaden
            som under en lång tid var koncentrerad till universitetsorterna
            och de större städerna nu sprider sig över landet, så att arbetsmarknaden
            förbättras även i glesare befolkade delar av landet.
          </note>
          <note type="speaker">
            Anf. 16 LENA EK (c) replik:
          </note>
          <note>
            Fru talman! Det är klart att det svenska skolsystemet är väldigt
            gott i en internationell jämförelse -
          </note>
          <note>
            om man jämför med olyckligt lottade länder som t.ex.
          </note>
          <note>
            Burkina Faso. Men jag tycker fortfarande att det är ett väldigt
            klent besked till de föräldrar som tar ut sina barn i skolstrejker
            runtom i Sveriges kommuner. Det fattas fortfarande besked på detta
            mycket, mycket viktiga problemområde. Det fattas pengar och det
            fattas en strategi för att lösa de här frågorna. Jag tror att
            väldigt många föräldrar, elever och lärare väntar desperat på
            besked och reformförslag på det här området.
          </note>
          <note>
            När det gäller regionalpolitiken är det ju roligt att höra att
            Jan Bergqvist tycker att man inte passivt ska åse detta. Men sanningen
            är ju att det från majoriteten i dag utgår förslag som tvärtom
            förvärrar den regionala klyftan. Bara häromdagen klubbade vi att
            de små tingsrätterna, som är en viktig samhällsservice, ska läggas
            ned. Arbetsförmedlingskontor läggs ned. Försäkringskassekontor
            läggs ned. Polisen har en timmes utryckningstid i många polisdistrikt.
            Man har inte någon satsning på digital allemansrätt som når ut
            till dessa delar av landet. Och verktygen för att människor själva
            ska kunna skapa utveckling i sin egen bygd och sin egen region
            plockar ni ju bort ett efter ett.
          </note>
          <note type="speaker">
            Anf. 17 JAN BERGQVIST (s) replik:
          </note>
          <note>
            Fru talman! Jag tycker faktiskt att det är dåligt av
          </note>
          <note>
            Lena Ek att tala om Burkina Faso när det handlar om att jämföra
            den svenska skolan med andra länder. Det är ett fattigt land som
            tyvärr har det mycket bekymmersamt med analfabetism osv. Jag menar
            att i jämförelse med europeiska länder står sig den svenska skolan
            faktiskt bra. Men självklart kan den bli mycket bättre.
          </note>
          <note>
            Det viktiga nu är att vi tar ett samlat grepp. Strategin är att
            ta ett samlat grepp på hela utbildningen:
          </note>
          <note>
            med början i den allmänna förskolan, över till en bra skola och
            sedan vidareutbildning, gymnasier, högskolor, kunskapslyft, kompetensutveckling,
            det livslånga lärandet. Det handlar nu om att på allvar etablera
            principen om det livslånga lärandet, se till att människor får
            chans att ständigt växa i kunnande och kompetens under hela livet.
            Detta är den stora utmaningen, och här satsar vi oerhört. Självklart
            har barnens skola en viktig del i detta sammanhang.
          </note>
          <note>
            När det gäller regionalpolitiken kan man faktiskt läsa i vårpropositionen
            att vi har satsningar på denna.
          </note>
          <note>
            Men jag kan gärna erkänna att det inte finns några enkla lösningar
            på glesbygdens avfolkningsproblem.
          </note>
          <note>
            Det måste hanteras på många sätt. Men det är viktigt att vi då
            också ser till att ha en ordentlig utjämning i den kommunala skatteutjämningen.
            Där får Lena Ek konstatera att man på den borgerliga kanten vill
            minska utjämningsgraden och förstöra det här systemet på ett allvarligt
            sätt. I jämförelse tror jag ändå att socialdemokraterna står sig
            bra när det gäller regionalpolitiken.
          </note>
          <note type="speaker">
            Anf. 18 KARIN PILSÄTER (fp) replik:
          </note>
          <note>
            Fru talman! Det här brukar bl.a. vara den stund då oppositionens
            budgetalternativ avrättas av finansutskottets majoritet på temat:
            Ni kan inte läsa, skriva eller räkna. Det skulle i och för sig
            kunna vara ett naturligt resultat av socialdemokraternas flumskola,
            men det stämmer faktiskt inte.
          </note>
          <note>
            I år tycker jag verkligen att vi har fått ett mycket bra betyg
            av majoriteten. Det värsta vi gör är att vi gör som ni, fast lite
            tidigare. Det allvarligaste är nämligen att vi skär ned på arbetsmarknadspolitiken.
          </note>
          <note>
            För det första kan jag då konstatera att andelen arbetsmarknadsåtgärder
            i förhållande till de arbetslösa aldrig har varit så högt, eller
            har aldrig planerats att vara så högt, som under de närmaste åren.
            Den nedskärningen tycker vi därför är mycket väl motiverad av
            strukturförändringsskäl. Det är inte rimligt att ha
          </note>
          <note>
            3 % av arbetskraften i åtgärder när man har drygt 4 %
          </note>
          <note>
            arbetslöshet i förhållande till hur det har varit tidigare. För
            det andra har ni ju varje år klagat på oss för att vi drar ned
            där. Sedan har ni traskat patrull - fast efter. Det som är förgripligt
            och fel på våren är halvt okej på hösten. Jag tar alltså verkligen
            lätt på den kritiken och tycker att det är bra att vi har fått
            ett så bra betyg av finansutskottets majoritet.
          </note>
          <note>
            Men jag skulle vilja ställa en fråga till Jan
          </note>
          <note>
            Bergqvist, som alltid tycker att det är otroligt viktigt med
            just de demokratiska frågorna, att riksdagen ska fatta beslut.
            Vi säger att vi ska ha ett överskottsmål om i genomsnitt 2 %,
            vilket betyder mer i goda tider.
          </note>
          <note>
            Men ni nöjer er i betänkandet med 2 % jäms över tiden då det
            i efterhand har visat sig att regeringen har varit god och gjort
            så att det har blivit mer. Varför vill ni inte att riksdagen ska
            fatta beslut om de budgetmål som ska gälla för Sverige?
          </note>
          <note type="speaker">
            Anf. 19 JAN BERGQVIST (s) replik:
          </note>
          <note>
            Fru talman! När det gäller arbetsmarknadspolitiken är det visserligen
            så att Folkpartiet är det parti som förstör minst av denna. Ni
            tar bort 17 miljarder från den under en treårsperiod, medan Kristdemokraterna
            och Moderaterna ligger på helt andra nivåer.
          </note>
          <note>
            Men även om det resonemang som Karin Pilsäter för i grunden är
            riktigt, dvs. att när arbetsmarknaden är bättre är det rimligt
            att dra ned på de arbetsmarknadspolitiska åtgärderna, måste man
            också se till vad detta får för praktiska konsekvenser för de
            människor som är i behov av arbetsmarknadspolitiken: invandrare,
            långtidsarbetslösa, handikappade och många andra som kommer ut
            nya på arbetsmarknaden. Och glöm inte att det faktiskt blir ännu
            större omsättning på arbetsmarknaden när man har en så bra konjunktur
            som vi har nu. En miljon på ett år i omsättning av jobb - ska
            det fungera bra behövs det väl fungerande arbetsförmedlingar.
            Vad Folkpartiet gör är att försämra möjligheterna, och det skadar
            enskilda människor.
          </note>
          <note>
            Jag vill faktiskt be er att fundera igenom det här.
          </note>
          <note>
            När det sedan gäller överskottsmål och den demokratiska synpunkten
            är det ju så att den här frågan kommer tillbaka i budgetpropositionen.
            Då kommer riksdagen att ta ett beslut. Vi ska nog klara demokratin
            även i det här fallet.
          </note>
          <note type="speaker">
            Anf. 20 KARIN PILSÄTER (fp) replik:
          </note>
          <note>
            Fru talman! Jag tycker det var tämligen dåliga argument som Jan
            Bergqvist kom med. Det sista var verkligen en bisarr undanflykt.
            Riksdagen har ju aldrig fattat beslut om några rimliga överskottsmål
            år för år. Vad vi har att ta ställning till i dag är ju inriktningen
            på den ekonomiska politiken. Det är det dagens beslut handlar
            om. Då är det väl rimligt att vi tar just inriktningen på den
            ekonomiska politiken i dag och inte skjuter det till i höst.
          </note>
          <note>
            Förra hösten hade vi ju samma debatt. Då fattade vi beslut om
            2 %, mot vår vilja. Sedan blir det mer, och då är ni så glada
            för då uppfyller vi det långsiktiga budgetmålet. Men ni kommer
            ju inte i höst heller att våga stå upp och säga till Bosse Ringholm
            att det faktiskt ska vara riksdagen som fattar beslut om de långsiktiga
            utgiftsmålen.
          </note>
          <note>
            När det sedan gäller arbetsmarknadspolitiken är det uppenbart
            att finansutskottets ordförande inte kan skilja på en reformering
            av a-kassan och pengar till arbetsmarknadsåtgärder. Det tycker
            jag låter lite oroväckande. Men det är väl likafullt bättre att
            fatta ett beslut om den totala nivån och ramen nu än att i höst
            göra som ni har gjort vartenda år, och säkert gör i höst igen,
            nämligen dra ned på beloppen. Då blir det mycket mer ryckigt.
            Då blir det ute på varje förmedling: Oops, nu ska vi halvera i
            september. Det blir mycket svårare, och då drabbas människor.
            Därför vore det mycket bättre att ha en mer långsiktig hållning
            och fatta besluten om detta i god tid.
          </note>
          <note>
            Jag tycker att Jan Bergqvist och majoriteten kan gå hem och fundera
            ett par varv till på vad själva meningen med riksdagsbehandlingen
            av inriktningen på den ekonomiska politiken är. Ni redovisar ju
            ingen inriktning på skattepolitiken, ingen inriktning på den övergripande
            budgetpolitiken och ingen vettig inriktning på de områden som
            handlar om de framtida ekonomiska möjligheterna för jobb och företagande.
          </note>
          <note type="speaker">
            Anf. 21 JAN BERGQVIST (s) replik:
          </note>
          <note>
            Herr talman! Den som läser finansplanen kan där se att det finns
            inriktning på samtliga områden som
          </note>
          <note>
            Karin Pilsäter talar om. En annan sak är att skattepolitik och
            annat formas efterhand. Allt är inte klart i vår, utan vi har
            sagt att vi ska ta ett samlat grepp i samband med budgetpropositionen.
            Det är bl.a. befogat av att vi då kan avläsa hur stort utrymme
            det finns för skattesänkningar med hänsyn till de allra senaste
            konjunktursiffrorna som vi då har.
          </note>
          <note>
            Sedan har jag noterat från tidigare debatter att ordet "bisarr"
            är ett favorituttryck hos Karin Pilsäter. I
          </note>
          <note>
            varje fall använder hon det om motståndarens argument. De är
            alltid "bisarra". Jag vet inte hur många gånger jag har mött det
            i den här typen av debatter, så jag är ganska van vid detta.
          </note>
          <note>
            Men jag är faktiskt oroad över hur det skulle gå för de mest
            utsatta grupperna om ni fick igenom er arbetsmarknadspolitik.
            Det är inte bara besparingar på a-kassan, det är besparingar på
            både a-kassan och arbetsmarknadspolitiken. Ni har varit hyggliga
            nog att samredovisa det, därför att det blev förmånliga siffror.
            Det är 17 miljarder som ni sammantaget tar där. Det är för mycket
            för att det ska bli ett bra resultat. Vet man hur det här fungerar
            kan man utan tvivel konstatera att det skulle skada verksamheten
            på ett sätt som går ut över enskilda människor.
          </note>
          <note>
            Jag tvivlar inte alls på att det förhållandet att vi i samband
            med budgetpropositionen diskuterar hur mycket ett överskottsmål
            ska vara är fullt i enlighet med demokrati. Sedan behöver man
            inte nödvändigtvis ha målet att tala om exakt hur stort utfallet
            blir när det gäller saldomål. Det är liksom en ytterligare förfining
            av budgetpolitiken om man ska göra det. Det kan man naturligtvis
            utveckla, men det har inget med demokrati att göra.
          </note>
          <note type="speaker">
            Anf. 22 JOHAN LÖNNROTH (v):
          </note>
          <note>
            Herr talman! Jag ska börja med att återgälda tacket för det goda
            samarbetet. Det gäller också finansministern och Finansdepartementet.
            Det enda området där vi har problem i samarbetet är väl numera
            fotboll.
          </note>
          <note>
            Men jag hoppas att vi också där ska få en ändring till stånd
            och att vi får ett tvåkönat fotbollslag nästa gång.
          </note>
          <note>
            Jag ska inte heller glömma bort att tacka Matz
          </note>
          <note>
            Hammarström och Miljöpartiet för gott samarbete när jag ändå
            håller på.
          </note>
          <note>
            Dessutom vill jag instämma i det Jan Bergqvist har sagt i denna
            talarstol.
          </note>
          <note>
            Det har talats en del om Vänsterpartiets kongress.
          </note>
          <note>
            Den får ni gärna diskutera. Det fattades en del beslut som innebar
            att vi i partiledningen fick knäppar på näsan. Det tar vi till
            oss med stort allvar.
          </note>
          <note>
            Men när det gällde budgetfrågorna var det faktiskt, kan jag berätta
            för er, en beundransvärd disciplin som Vänsterpartiets kongress
            visade upp. Vi kan t.ex. jämföra med den socialdemokratiska partikongressen,
            som fattade ett par mycket kloka beslut. Det var kanske därför
            vår kongress var så försiktig. Vi såg beslutet om att avskaffa
            karensdagen och höja taket i a-kassan som så viktiga åtaganden
            att vi på vår kongress inte vågade oss på att lägga på ett antal
            andra dyra reformer.
          </note>
          <note>
            Om jag själv skulle välja ut något område där det känns väldigt
            angeläget att verkligen få till stånd ökade anslag, skulle jag
            i likhet med Lena Ek vilja lyfta fram skolan. Det har talats om
            att inte minst vi som finns här i kammaren borde lära oss räkna,
            skriva och läsa. Det kanske är där det behövs mer resurser, men
            själv skulle jag inte minst efter den här debatten vilja lyfta
            fram historieämnet och kanske även litteraturen och poesin, som
            bl.a. Gunnar Hökmark visar att ökande intresse för.
          </note>
          <note>
            När det gäller historieskrivningen har vi, jag tror det är i
            ett svar på kristdemokraternas motion, tagit upp den lite längre
            historiska analys som gjorts av
          </note>
          <note>
            Arbetarrörelsens Ekonomiska Råd. Man har där jämfört BNP per
            invånare i åldrarna 15-64 år, alltså lite grovt sett befolkningen
            i produktionen, och sett närmare på utvecklingen mellan 1947 och
            1997.
          </note>
          <note>
            Gör man en sådan längre analys ser man att den dominerande trenden
            bland de avancerade kapitalistiska industriländerna är en utjämning.
            Sverige har t.ex. jämfört med USA lyfts upp från att ligga på
          </note>
          <note>
            60 % av USA:s siffra till att närma sig 80 % av
          </note>
          <note>
            USA:s siffra. Det är alltså den genomgående stora förändringen.
            Det är det som är den viktiga historiska utvecklingen, inte växlingarna
            mellan upp- och nedgångar.
          </note>
          <note>
            Jag kan också delvis instämma i det som sägs om att vi inte får
            låta oss förblindas av den nuvarande uppgången. Det finns långsiktiga
            problem, trots den nuvarande högkonjunkturen.
          </note>
          <note>
            Det som är problematiskt är också, som jag kan uppleva det, att
            arbetarrörelsen och Vänstern mycket länge har befunnit sig på
            defensiven ideologiskt. Inför de globala krafter som verkar har
            vi haft problem med att värna välfärden och solidariteten. Skolan,
            vården och omsorgen inte minst.
          </note>
          <note>
            Det är nämligen på det viset att ska man upprätthålla fasta proportioner
            mellan å ena sidan den offentliga servicen och å andra sidan den
            privata konsumtionen krävs det faktiskt att en ökad andel av nationalinkomsten
            går till den offentliga sektorn, till skolan, vården och omsorgen.
            Det är väldigt svårt i en global ekonomi, där det finns ett tryck
            på att sänka skatter.
          </note>
          <note>
            Det behövs också strukturella reformer. För vår del är det arbetstidsreformen
            som är väldigt viktig.
          </note>
          <note>
            Jag såg en undersökning där t.o.m. en majoritet av de moderata
            sympatisörerna ville ha sextimmarsdag. Det är väldigt glädjande.
            Det var en massiv majoritet, framför allt bland kvinnor, för sextimmarsdagen.
            Jag är övertygad om att svenska folket trots allt kan räkna, skriva
            och läsa ganska hyggligt, så de förstår att det inte är gratis
            med sextimmarsdagen.
          </note>
          <note>
            Det har gjorts en undersökning av Långtidsutredningen som sträcker
            sig fram till 2015 och den visar att det helt klart tar ett ganska
            rejält utrymme om vi ska ha en omfattande arbetstidsreform, en
            arbetstidsförkortning. Men eftersom man räknar med en sådan massiv
            ökning av den privata konsumtionen, klarar vi ändå dels en ganska
            kraftig ökning av den offentliga konsumtionen, dels en rejäl arbetstidsreform.
            Ändå får vi ett visst utrymme över, fast det naturligtvis blir
            lägre, för en privat konsumtionstillväxt. Det är inte på något
            sätt så att det inte skulle vara ekonomiskt möjligt att klara
            en rejäl arbetstidsreform.
          </note>
          <note>
            Sedan några ord om budgetprocessen. Det var ju så, inte minst
            efter de borgerliga regeringsåren 1991-
          </note>
          <note>
            1994, att det var nödvändigt med en skärpning av budgetprocessen.
            Jan Bergqvist vill inte gräva alltför mycket i den här gamla historien,
            men jag kan ändå inte låta bli att påminna om hur det var. Alla
            talade om att sänka skatten, men Moderaterna talade om att militären
            ändå måste ha sitt. Kristdemokraterna talade om att sänka skatten,
            men vården måste ha sitt. Folkpartiet talade om skolan och Centerpartiet
            talade om jordbruksstödet och regionalpolitiken. Vad blev resultatet?
            Man klarade av att sänka skatten, men man klarade inte av att
            minska utgifterna. Det var nödvändigt att få en bättre budgetdisciplin.
          </note>
          <note>
            Nu har vi, inte minst genom ett samarbete mellan
          </note>
          <note>
            Socialdemokraterna, Vänsterpartiet, periodvis också med Centern,
            och med Miljöpartiet, åstadkommit ett på gränsen till ekonomiskt
            underverk. Ett underskott på mer än 10 % av BNP i den offentliga
            sektorn totalt har förbytts i ganska kraftiga överskott framöver.
          </note>
          <note>
            Men om det ska vara möjligt att i längden upprätthålla budgetdisciplinen
            måste också budgetprocessen vara begriplig och möjlig att förklara
            för svenska folket.
          </note>
          <note>
            Det är inte rimligt att tolka budgetprocessen och utgiftstaken
            på det oerhört doktrinära och nästan högkyrkliga sättet som de
            borgerliga politikerna vill göra. Jag vill, i likhet med vad Siv
            Holma gjorde i utfrågningen av Curt Malmborg, påminna om den förre
            finansministern Åsbrinks anförande om budgetprocessen inför Nationalekonomiska
            föreningen. Han talade om att man i Japan har lärt sig att bygga
            flexibla skyskrapor så att de ska tåla åtminstone mindre jordbävningar.
          </note>
          <note>
            Läser man budgetlagen ser man att den ger utrymme för ganska
            vida tolkningar. Det är möjligt att uppfatta utgiftstaken som
            mål, som ibland när det skakar till i ekonomin måste vara möjligt
            att tolka om och något förändra. Vi har nu den pågående utredningen
            om budgetprocessen. Jag är övertygad om att vi ska nå en enighet
            om att göra budgetprocessen något mera flexibel och begriplig.
          </note>
          <note>
            Mats Odell säger att vi lever i landet med världens högsta skatter,
            och ändå har vi inte råd med skola, vård och omsorg. Ja, det var
            det där med poesi och sånger. Hur är det den går? "- - - falsk
            matematik -
          </note>
          <note>
            - - Noll och noll är noll - - - dé é falsk matematik."
          </note>
          <note>
            Jag minns inte så mycket mer. Det här handlar om skrymteri.
          </note>
          <note>
            Jag kommer att tänka på den unge man som kom fram till mig i
            den förra valrörelsen och sade att han hade sådana problem om
            han skulle rösta på Kristdemokraterna eller Vänsterpartiet. Det
            var de två partierna som stod för de svaga. Han tyckte att Alf
            Svensson och Gudrun Schyman var så jätteschysta, men han kunde
            inte välja för han tyckte att de stod för samma sak. Jag försökte
            förklara att det faktiskt inte riktigt var så. Kristdemokraterna
            vill sänka skatterna osv. Men han hade svårt att förstå att det
            fanns några större skillnader. Han kanske tillhörde den lilla
            rännil av väljare som enligt den senaste SCB-mätningen gick över
            från Kristdemokraterna till Vänsterpartiet.
          </note>
          <note>
            Han kanske hade upptäckt att det faktiskt fanns en skillnad.
          </note>
          <note>
            Mats Odell frågar om änkorna. Vi har lyckats åstadkomma ett litet
            första steg. Det är otillräckligt.
          </note>
          <note>
            30 miljoner kronor anslås till år 2003. Jag lovar att vi ska
            kämpa vidare.
          </note>
          <note>
            Gunnar Hökmark gillar poesi. Den här gången var det Nils Ferlin.
            Hökmark har en poäng. Även Nils
          </note>
          <note>
            Ferlin har en poäng i att det inte står någonting i
          </note>
          <note>
            Clarté om de allra fattigaste. Det är en försummelse som har
            funnits inom arbetarrörelsen och Vänstern.
          </note>
          <note>
            Det som kallas för trasproletariatet i den marxistiska traditionen
            har negligerats. Det är en riktig kritik.
          </note>
          <note>
            Att höra Hökmark citera Ferlin är lite grann som den förra debatten
            med Lars Bäckström. Ferlin och
          </note>
          <note>
            Hökmark är inte riktigt på samma våglängd. För att påminna sig
            lite grann om Ferlindikter finns sången om grämelsens son. Fundera
            på, Hökmark, om han inte är befryndad med grämelsens son som sjunger
            på grammofon osv. Det finns också sången om disponenten, som högst
            belåten aldrig smakat ångesten och gråten. Det påminner också
            lite grann om Hökmark.
          </note>
          <note>
            Det är inte ofta som man har saknat Carl Bildt.
          </note>
          <note>
            Men Carl Bildt kunde lite grann om Marx. Han hade elementär kunskap
            om Marx, planekonomi, kapitalism, marknadsekonomi och de marxska
            begreppen.
          </note>
          <note>
            Hökmark säger att det finns ett parti som tror på planekonomi.
            Frågan är vilket. Är det möjligen Moderata samlingspartiet som
            älskar den militära apparaten? Det är planhushållningens högborg.
          </note>
          <note>
            Någon äktliberal sade att det är EMU som är det nu existerande
            bästa exemplet på planekonomiskt tänkande, dvs. den monetära unionen.
          </note>
          <note>
            Hökmark måste försöka sätta sig in i elementa. Vi vill inte avskaffa
            marknadsekonomin. Det handlar om kapitalismen. Det är en helt
            annan sak. Jag citerar Alf
          </note>
          <note>
            Svensson, partiledare i Kristdemokraterna, som i en bok 1976
            skrev att kapitalismen uppmuntrar egoism, och det leder till en
            omoralisk samhällsordning. Jag vill helhjärtat instämma i denna
            Alfsvenssonska analys.
          </note>
          <note>
            Det finns en välberättigad kritik av kapitalismen.
          </note>
          <note>
            Det är en brist på ansvarsfulla ägare. Vi måste komma till rätta
            med den kortsiktiga spekulativa inriktningen på ekonomin, inte
            minst inför höstens pensionsval. Då måste svenska folket och löntagarna
            organisera sig och ikläda sig ett mer långsiktigt ägaransvar och
            därmed på längre sikt och med förnuft avveckla detta omoraliska
            system som Alf Svensson och vi vänsterpartister ibland kallar
            för kapitalism.
          </note>
          <note>
            Därmed vill jag yrka bifall till hemställan i betänkandet.
          </note>
          <note type="speaker">
            Anf. 23 MATS ODELL (kd) replik:
          </note>
          <note>
            Herr talman! Johan Lönnroth har ett rörligt intellekt, och det
            är alltid spännande att debattera med honom. Det händer saker.
          </note>
          <note>
            Johan Lönnroth började med att förvåna oss alla genom att säga
            att det som skiljer regeringen från
          </note>
          <note>
            Vänsterpartiet är fotbollen. Fotbollsområdet är det enda återstående
            problemet. Då frågar man sig om inte Vänsterns kongress har ägt
            rum.
          </note>
          <note>
            Johan Lönnroth säger att han fick knäppar på näsan. Man måste
            ha blivit förvånad på vänsterkongressen när man fick höra att
            det inte finns några problem nu. Det är bara fotbollen kvar. Jag
            säger då: utgiftstaket. Struntar Johan Lönnroth i kongressens
            uttalande om utgiftstaket? Det är bara fotbollen kvar. Det skulle
            ha förvånat vänsterstämman om Johan Lönnroth hade hållit det här
            anförandet där.
          </note>
          <note>
            Sedan säger Johan Lönnroth att det inte är rimligt att tolka
            utgiftstaket så högkyrkligt som regeringen gör. Johan Lönnroth
            måste ändå bestämma sig. Det här är ändå, trots allt, en så fundamental
            princip som vi talar om. Ni vill på er kongress lyfta bort hela
            utgiftstaket. Det vore bra om Johan Lönnroth till kammarens protokoll
            kunde läsa in vad det är som gäller.
          </note>
          <note>
            Är det kongressens beslut eller är det bara fotbollen som återstår
            i meningsskiljaktigheter? Det finns ett befäst svalg mellan dessa
            två ståndpunkter.
          </note>
          <note>
            Johan Lönnroth säger att det finns de som vacklar mellan Vänstern
            och Kristdemokraterna. Han säger att jag hävdar att vi inte har
            råd att ta hand om gamla och barn, trots att vi har världens högsta
            skatter.
          </note>
          <note>
            Sedan kommer Johan Lönnroth till svaret om änkorna. Det Vänstern
            har åstadkommit är verkligen något av änkans skärv. 30 miljoner
            av de 650 miljoner som det hela kostar har ni kommit fram till.
            Kom inte och tala om att andra partier inte klarar av detta.
          </note>
          <note>
            Här har såvitt jag vet såväl Moderata samlingspartiet som Folkpartiet
            och Centerpartiet finansierat ett slopande av den inkomstprövning
            som i dag sker av änkepensionen.
          </note>
          <note type="speaker">
            Anf. 24 JOHAN LÖNNROTH (v) replik:
          </note>
          <note>
            Herr talman! Jag kan lugna Mats Odell med att det finns annat
            än fotboll som vi är oeniga om mellan s, v och mp. Om Mats Odell
            hade legat under bordet då Bosse Ringholm och vi andra diskuterade
            arbetstidsfrågan eller skatteväxlingen skulle han ha blivit betydligt
            lugnare. Okej, det var lite av en överdrift när jag sade att det
            bara var fotbollen som återstod.
          </note>
          <note>
            När det gäller kongressen hann jag inte rätta till vad Mats Odell
            sade om i sitt första anförande. Vår kongress skrev inte in i
            kongressuttalandet att vi ska avskaffa utgiftstaken. Vi skrev
            in att vi vill ha en budgetprocess som möjliggör att vi bygger
            välfärden, dvs. skolan, vården, omsorgen och den allmänna välfärden.
          </note>
          <note>
            Jag tycker att t.o.m. Mats Odell borde kunna vara överens om
            att vi inte ska ha en process som inte gör det möjligt att utveckla
            välfärden. Jag hoppas i alla fall att Mats Odell också kan skriva
            under på det.
          </note>
          <note>
            Sedan sade jag inte att regeringen tolkade budgetprocessen högkyrkligt,
            utan det var de borgerliga politikerna som i kritiken av det som
            de kallar manipulationer tolkade det hela högkyrkligt. Gå och
            läs på budgetlagen, Mats Odell! Den är inte skriven på det extremt
            högkyrkliga sätt som ni tydligen skulle vilja ha den.
          </note>
          <note>
            Till sist kan jag säga om änkorna: Okej, det är lite grann av
            änkans skärv över de 30 miljonerna. Det är helt otillräckligt.
            Men eftersom ni finansierar era ökade anslag till bl.a. änkorna
            genom att slå mot ännu svagare grupper klarar vi inte det här
            ihop med er, utan vi måste tillsammans med Socialdemokraterna
            och Miljöpartiet fixa till detta.
          </note>
          <note type="speaker">
            Anf. 25 MATS ODELL (kd) replik:
          </note>
          <note>
            Herr talman! Johan Lönnroth säger nu att han vill ha en process
            som möjliggör att man kan satsa på svaga grupper. Den processen
            finns redan. Det är den normala budgetprocessen, där man omprövar
            de utgifter och inkomster som staten har.
          </note>
          <note>
            Jag kan tala om för Johan Lönnroth att det i Kristdemokraternas
            budgetalternativ egentligen bara är ca 2 % som vi omfördelar.
            Jag tror att det för de samhällsomstörtande moderaterna handlar
            om att de förändrar ca 3 % i den här budgeten. Det är alltså fullt
            möjligt att klara av detta utan att ge sig på utgiftstaken.
          </note>
          <note>
            Det ni vill är trots allt att skapa en situation där utgiftsanden
            helt släpps ur flaskan. Vad detta leder till i nedgångstider,
            när ekonomin går in i en svagare utveckling och när lågkonjunkturen
            kommer, är ständigt nya nedskärningar, som då kommer igen.
          </note>
          <note>
            Nu rättar Johan Lönnroth mig och säger att regeringen inte är
            så högkyrklig när det gäller utgiftstaken. Nej, men det är ju
            detta som vi kritiserar. Regeringen har nu ägnat sig åt ett kvalificerat
            tricksande.
          </note>
          <note>
            Om jag hade legat under bordet hade jag förstått att det är Johan
            Lönnroth i första hand som krävt detta för att över huvud taget
            stå kvar på trepartikoalitionens fundament. Vi märker hur det
            knakar i fogarna.
          </note>
          <note>
            Det skulle vara intressant att höra hur Johan
          </note>
          <note>
            Lönnroth ser på framtiden. Tror han på en vänsterregering med
            tre partier efter valet 2002? Kommer ni att kunna skriva er samman?
            Är detta det politiska alternativ som står mot de fyra borgerliga
            partierna, som nu mer och mer samlar sig i mer och mer av gemensamma
            skrivningar? Hos er har däremot de centrifugala krafterna accelererat
            undan för undan.
          </note>
          <note>
            Nu är snart varenda ledande socialdemokrat ute och talar om att
            samarbetet måste brytas. Vad är det som gäller, Johan Lönnroth?
          </note>
          <note type="speaker">
            Anf. 26 JOHAN LÖNNROTH (v) replik:
          </note>
          <note>
            Herr talman! Kristdemokraterna omfördelar bara
          </note>
          <note>
            2 % och Moderaterna bara 3 %, säger Mats Odell. Ja, det ligger
            något i det. När vi var i en mer renodlad oppositionsställning
            brukade vi själva notera att våra alternativa förslag totalt sett
            låg ganska nära i pengar räknat. Man kan ju fundera igenom vad
            det är som gör att inga partier förmår prestera riktigt radikala
            alternativ till budgeten. Budgeten är kanske i grunden ganska
            låst.
          </note>
          <note>
            Vad tror jag om framtiden och samarbetet? Ja, jag tror till att
            börja med att vi ska kunna komma överens, åtminstone de tre samarbetande
            partierna - jag hoppas faktiskt på en bredare enighet - om att
            göra om budgetprocessen något så att den blir mera flexibel och
            begriplig för allmänheten. Jag tror att det är möjligt.
          </note>
          <note>
            Sedan tror jag också på ett fortsatt brett samarbete med Socialdemokraterna,
            Vänsterpartiet och Miljöpartiet.
          </note>
          <note>
            Det är t.o.m. så att jag inte helt har gett upp hoppet ens om
            Centerpartiet och Lena Ek. Jag ser i finansutskottet varje gång
            hur problematiskt det är för
          </note>
          <note>
            Lena Ek att lyssna på kamraterna med deras högerpolitik. Jag
            tror att det kanske ska vara möjligt att också få Centerpartiet
            att ta sitt förnuft till fånga så att vi får till stånd ett ännu
            bredare samarbete.
          </note>
          <note>
            Framtiden är ljus. Jag är ledsen, men Mats Odell får nog finna
            sig i att förpassas till den position som ni nu också har förpassats
            till i min hemregion. Det känns väldigt bra. Vänsterpartiet borde
            ha varit med, men det kanske kommer så småningom där också.
          </note>
          <note type="speaker">
            Anf. 27 LENA EK (c) replik:
          </note>
          <note>
            Herr talman! Det är ganska roligt att den här debatten har vidgats
            från ekonomiska fundament över till kulturens område. Det berikar
            alla att ha en viss kunskap runt detta.
          </note>
          <note>
            Det var den gamle skånske proggaren Peps Perssons låt Falsk matematik.
            Jag kommer ihåg en annan låt, en jättebra blueslåt, som han sjöng,
            nämligen Hög standard: "Vad är hög standard?" Han hade ett ord
            däremellan också, som kammarens regler förbjuder oss att uttala
            - vi får inte svära här.
          </note>
          <note>
            Då kommer jag tillbaka till skoldiskussionen, där också Johan
            Lönnroth säger att skolan är ett angeläget reformområde. Jan Bergqvist
            sade samma sak. Jag kommer att fråga Miljöpartiet om en stund,
            och jag är säker på att de också kommer att säga att skolan är
            viktig.
          </note>
          <note>
            Men när vi tittar på det material som finns framme här, den ekonomiska
            politikens inriktning, finns det de facto ingen rejäl satsning
            på skolan, trots att det här har diskuterats i utbildningsutskottet
            under hela hösten, vintern och våren, trots att vi ser den ena
            föräldragruppen efter den andra i desperation ta ut sina barn
            i skolstrejk, lärare som slutar tro på ett yrkesliv i den svenska
            skolan och elever som själva klagar över att de inte får lära
            sig tillräckligt mycket.
          </note>
          <note>
            Det bevisar i sig att unga människor är fullt kapabla att ta
            ett stort ansvar för sin egen framtid.
          </note>
          <note>
            Jag måste fråga, i likhet med Peps Persson: Vad är hög standard?
            Och vad är det som gör att ni säger detta men inte gör någonting?
          </note>
          <note type="speaker">
            Anf. 28 JOHAN LÖNNROTH (v) replik:
          </note>
          <note>
            Herr talman! Det är nödvändigt att se till att inte bara skolan
            utan också kommuner och landsting, som ju i huvudsak har hand
            om skolan, får en ökad del av nationalinkomsten. Det ser jag som
            en av Vänsterpartiets huvuduppgifter, att i fortsatta budgetprocesser
            få till stånd sådana ökade ramar.
          </note>
          <note>
            I den långtidsutredning som jag redan tidigare har pratat om
            finns det en kalkyl som visar att fram till
          </note>
          <note>
            2015 skulle man kunna åstadkomma en privat konsumtionsökning
            på mellan 40 och 45 % och samtidigt öka den offentliga konsumtionen
            med en flera gånger lägre siffra. Det måste vara möjligt att åstadkomma
            en omfördelning, så att vi får en lägre ökning av den privata
            konsumtionen och en högre andel som går till bl.a. skolan.
          </note>
          <note>
            Jag hoppas, som sagt var, att vi också ska kunna få med Centerpartiet
            i ett sådant omprioriteringsarbete.
          </note>
          <note>
            Sedan är det en sak som förvånar mig lite grann i ert budgetförslag
            som jag kan passa på att ställa en fråga om. Ni har en mycket
            kraftig reduktion när det gäller studiebidragen. Det räcker inte
            med att se till att skolan i sig har stora resurser, utan eleverna
            måste också ha rimliga ekonomiska villkor när de väljer att studera.
            Då är alltså frågan: Vad är bakgrunden till era ganska kraftiga
            minskningar av studiebidragsanslagen?
          </note>
          <note type="speaker">
            Anf. 29 LENA EK (c) replik:
          </note>
          <note>
            Herr talman! Snacka går ju. Frågan är fortfarande:
          </note>
          <note>
            Vad är hög standard? Är det acceptabelt? Ni har lagt ett förslag
            som åtminstone ett år - det här handlar om tre år - permanentar
            en situation där var femte elev har bristande kunskaper när det
            gäller att läsa och skriva och där var tionde elev inte kommer
            in i gymnasieskolan, trots att hela samhället är uppbyggt på att
            man måste ha gymnasieexamen för att få jobb i dagens läge. Det
            livslånga lärandet och utvecklingen på arbetsmarknaden gör att
            en elev som inte har klarat grundskolan och inte har kommit in
            på gymnasiet har en fruktansvärt dålig utgångspunkt i livet och
            kommer att få jättesvårt att klara sig.
          </note>
          <note>
            Det är ett mänskligt slöseri, men det är också ett nationalekonomiskt
            slöseri av stora mått. Det är ändå en situation som ni med detta
            förslag permanentar.
          </note>
          <note>
            Det har heller inte förts fram förslag i utbildningsutskottet
            under året där man har använt de medel som finns för att förbättra
            situationen i skolan, och det finns inga nya pengar. Det är någonting
            som ni inte kommer ifrån. Detta är faktiskt planering som gäller
            tre år framåt, från nu.
          </note>
          <note>
            Situationen är redan nu bekymmersam och mycket besvärlig på skolsidan,
            särskilt i vissa områden där det också redan innan är en svår
            social situation och där man skapar en social segregering som
            kommer att bli ett väldigt bekymmer för oss alla - inte bara för
            den enskilda människan, utan för oss alla framöver.
          </note>
          <note>
            Vår satsning på skolan, som vi har valt att göra i vårt budgetalternativ,
            handlar faktiskt också om finansieringen på det viset att om man
            kopplar ihop familjepolitiken med studiebidragen och med vårt
            studiemedelsförslag, som också är bättre än ert - mer pengar till
            studenten och hälften lån och hälften bidrag - ger det en helhetslösning
            där man faktiskt försöker göra någonting åt den sneda rekrytering
            som vi också har dragits med i decennier i detta land, där vi
            inte utnyttjar alla elevers fulla kapacitet.
          </note>
          <note type="speaker">
            Anf. 30 JOHAN LÖNNROTH (v) replik:
          </note>
          <note>
            Herr talman! Det är sant att vi inte har klarat av att inom de
            utgiftstak och ramar som nu finns åstadkomma mera pengar till
            kommuner och landsting år
          </note>
          <note>
            2001 och 2002. Vi åstadkom lättandet på Ludvikamomsen, och vi
            har klarat av en del andra justeringar som ger kommuner och landsting
            bättre ekonomi, men det är alldeles otillräckligt. Det är en klen
            tröst att jag inte kan se något borgerligt alternativ som skulle
            ge mera pengar - tvärtom. Med era skattesänkningar sammantaget
            vet vi att det i verkligheten blir ännu mindre pengar till skolan.
          </note>
          <note>
            År 2003 år läget ljusare. Det borde finnas möjligheter att i
            de fortsatta diskussioner vi ska ha se till att kommuner och landsting
            får ökade anslag. Inte minst handlar det om skolan. Men att man
            däremot, t.ex.
          </note>
          <note>
            genom olika sorters öronmärkningar av pengar, skulle kunna åstadkomma
            mera pengar till skolan samtidigt som totalanslagen till den offentliga
            sektorn minskar tror jag inte på. Där kan man verkligen tala om
            manipulationer.
          </note>
          <note>
            Jag ska gärna sätta mig in lite bättre i det studiebidragssystem
            som ni föreslår som tydligen är så genialt så att man med ett
            antal miljarder kronor mindre i pengar kan åstadkomma större studiebidrag
            till eleverna. Jag vill nog se det först, innan jag tror på det.
          </note>
          <note type="speaker">
            Anf. 31 KARIN PILSÄTER (fp) replik:
          </note>
          <note>
            Herr talman! Det är mycket prat om skolpolitik, och det är viktigt.
            Jag tror att en bättre skolpolitik är en av grunderna för långsiktig
            ekonomisk framgång.
          </note>
          <note>
            Johan Lönnroth talade mycket om historieundervisningen. Sedan
            kom det någonting som visade att den interna historieskrivningen
            kanske är lite bristfällig. Han säger nämligen att vi under den
            borgerliga tiden kunde komma överens om skattesänkningar, men
            inte om besparingar. Jag var med här då. Jag minns hur Johan Lönnroth
            och de andra vänsterpartisterna tokskällde dag ut och dag in just
            om alla de förfärliga besparingarna. Men nu är de helt plötsligt
            som bortblåsta. Jag tror nog att Johan Lönnroth borde gå hem och
            läsa på även sin egen historia och fräscha upp minnet lite.
          </note>
          <note>
            Men det vi har nu är en situation där ni, trots allt ert prat
            om det goda samarbetet, inte kan komma överens om någotdera -
            varken om skattesänkningar eller om besparingar - när ni inte
            har kniven mot strupen. Det enda ni kan komma överens om är utgiftsökningar,
            och jag tror att det kommer att ta en ända med förskräckelse.
          </note>
          <note>
            Det pratas mycket om kultur här. Det citeras olika sånger. Som
            vanligt tänker jag mest på Magnus
          </note>
          <note>
            Uggla. Han gav ut en skiva med sådana progglåtar.
          </note>
          <note>
            "Allting som ni gör kan jag göra bättre", kallade han den för.
            Jag tycker att det låg mycket i det. Där fanns det också ett spår
            som hette "Vem i hela världen kan man lita på?" Det tycker jag
            är någonting som svenska folket borde tänka på när det ser dessa
            gamla proggare som i sin förtvivlans jakt på en ny ism att ersätta
            kommunismen med har bitit sig fast i feminismen. Jag tycker att
            det är ren och skär traditionell solochvårpolitik.
          </note>
          <note>
            Med Vänsterpartiet i ledningen för detta land ökar inkomstskillnaderna
            mellan kvinnor och män, fick vi just se i Dagens Nyheter i dag.
            Man försvårar för kvinnor att kunna jobba och försörja sig själva
            med eget företagande. Vi får en feminisering av fattigdomen i
            hela världen - vi vet det - men vi vet också att det blir precis
            samma processer som sätter i gång i detta land. Vi har en könssegregerad
            arbetsmarknad som ni vägrar att bryta upp, och ni vägrar att ge
            kvinnorna själva mera makt.
          </note>
          <note>
            Jag skulle vilja höra lite om hur Johan Lönnroth ser på feminismen
            och frågan om makt åt kvinnorna.
          </note>
          <note>
            Är det bara en vanlig solochvårpolitik?
          </note>
          <note type="speaker">
            Anf. 32 JOHAN LÖNNROTH (v) replik:
          </note>
          <note>
            Herr talman! Karin Pilsäter! Det är faktiskt så att vi sänker
            skatter. Redan i år sker det en viss sänkning av inkomstskatten
            som kompensation för egenavgifterna, om nu Karin Pilsäter skulle
            ha missat det. Jag tror nog att det kommer att bli nödvändigt
            i höst att enas om vissa fortsatta skattesänkningar. Bl.a. är
            fastighetsskatten på hyreshus ett mycket stort problem. Det är
            ett område där vi vänsterpartister är övertygade om att det är
            nödvändigt att göra någon typ av sänkning. För övrigt bygger också
            vår arbetstidsreform på sänkta arbetsgivaravgifter.
          </note>
          <note>
            Vem i hela världen kan man lita på? Kan man lita på dessa gamla
            proggare? En annan gammal proggare
          </note>
          <note>
            - man kanske inte får kalla henne det, men jag gör det i alla
            fall - är Ingrid Segerstedt Wiberg från min hemstad Göteborg,
            som valde att lämna Folkpartiet.
          </note>
          <note>
            Hon klarade bara inte av omvandlingen av det som hon upplevde
            som sitt gamla fina folkparti till en liten blek kopia av Moderaterna.
            Jag tror att det är en hel del av den gamla sortens folkpartister
            som upplever det just på det sättet. Vem i hela världen kan man
            lita på? Man litar inte på det nya moderniserade Folkpartiet -
            moderatkopian.
          </note>
          <note>
            Vad vill vi göra för att befrämja feminism och jämställdhet?
            Jag tror att de två sakpolitiskt viktigaste sakerna är följande.
            Det första är det jag redan har varit inne på, dvs. att man ska
            slå vakt om den offentliga sektorn. Det är oerhört väsentligt,
            naturligtvis, både för kvinnor och män. Men som det är konkret
            i dag är det oerhört viktigt att vi ser till att vi får mera resurser
            till kommuner och landsting. Sedan är det återigen arbetstidsreformen.
            Den är mycket viktig både för kvinnor och män, men det är kvinnor
            som är mest helhjärtat för sextimmarsdagen, visar den färskaste
            undersökningen.
          </note>
          <note type="speaker">
            Anf. 33 KARIN PILSÄTER (fp) replik:
          </note>
          <note>
            Herr talman! Unifem - FN:s organ för kvinnofrågor - är väldigt
            tydligt när det gäller att vägen till jämställdhet och kvinnors
            framsteg just handlar om ekonomiska framsteg. Jag tror att världens
            kvinnor av ganska bitter egen erfarenhet vet att det inte är kortare
            arbetstid som ger mer ekonomiska resurser. En av de största skillnaderna
            mellan kvinnor och män handlar om just ekonomisk makt och att
            kvinnor har mindre ekonomisk makt inte bara i samhället i stort
            utan också i sin egen vardag. Det är väl ingen slump att de kvinnodominerade
            fackförbunden inte i sina avtalsförhandlingar driver arbetstidsförkortningar.
            De vet att detta måste betalas. Kvinnor vet att det alltid är
            kvinnor som får betala det högsta priset när man gör den typen
            av reformer. Därför tycker jag att er arbetstidspolitik är just
            rent och skärt solochvårande.
          </note>
          <note>
            Gå ut och fråga svenskar om de föredrar att vara rika och friska
            eller fattiga och sjuka. Det är klart att de föredrar att vara
            rika och friska, på samma sätt som de föredrar att jobba mindre
            än att jobba mer.
          </note>
          <note>
            Men när man kompletterar med frågeställningen hur det ska betalas
            är kvinnorna inte lika angelägna längre, utan de vill hellre ha
            mera pengar.
          </note>
          <note>
            Sedan tycker jag att den andra fråga som Vänsterpartiet tar upp
            inte heller handlar om feminism utan raka motsatsen till det.
            Det handlar just om att man ska se till att den könssegregerade
            arbetsmarknaden ska bestå och att kvinnor även i fortsättningen
            ska vara hänvisade till jobb inom den offentliga sektorn.
          </note>
          <note>
            Kvinnor ska inte få samma möjligheter som män att driva verksamhet
            i egen regi, kunna förverkliga sina egna idéer och vad gäller
            den service de är beroende av kunna välja mellan olika företag
            eller olika serviceinrättningar som kan ge dem det de vill ha,
            som ger just makt i den egna vardagen och möjligheter till inkomstutveckling
            och till att t.o.m. kanske kunna tjäna lite mer pengar om man
            lyckas med någonting.
          </note>
          <note>
            Det är på denna punkt som jag menar att Vänsterpartiet i sin
            jakt på en annan ism än den gamla, som man vill gömma undan, har
            bitit sig fast i feminismen utan att någonsin förstå själva begreppets
            innebörd.
          </note>
          <note>
            Jag ska citera Mary Wollstonecraft, en av den liberala feminismens
            riktiga grundmödrar.
          </note>
          <note>
            Hon skriver att kvinnorna har många olika förpliktelser. "Men
            det handlar om mänskliga plikter, och jag vidhåller bestämt att
            de principer som bör styra uppfyllandet av dessa måste vara desamma
            för båda könen" skriver hon.
          </note>
          <note>
            Det är det, Johan Lönnroth, som jämställdhet och feminism handlar
            om. Kvinnor och män ska ha lika villkor.
          </note>
          <note type="speaker">
            Anf. 34 JOHAN LÖNNROTH (v) replik:
          </note>
          <note>
            Herr talman! Jag tror faktiskt att jag har begripit att det är
            så och att det är den ekonomiska makten i vardagen som det handlar
            om. Jan Bergqvist refererade tidigare till ett FN-organ som har
            gjort en global undersökning som visar att det trots alla brister
            är det så att kvinnors ställning här i Sverige relativt sett är
            bäst i världen. Så är det faktiskt. Man kan ändå inte förneka
            att det historiskt har en mycket stark koppling till att vi här
            i detta land fick ett relativt sett högre skatteuttag och därmed
            också möjliggjorde en växande större offentlig sektor och en offentligt
            bedriven barnomsorg som hade oerhört stor betydelse för kvinnornas
            ekonomiska emancipation, frigörelse.
          </note>
          <note>
            Varför driver inte en del kvinnodominerade fack arbetstidsfrågan?
            Snarare driver man den inte avtalsvägen. Däremot har jag hört
            flera kvinnliga ledande företrädare för kvinnodominerade fack
            säga: Vi har inte råd att avtalsvägen med våra låga löner klara
            en rejäl arbetstidsreform. Vi måste ha stöd av dels lagstiftning,
            dels en ekonomisk omfördelning av pengar.
          </note>
          <note>
            Det är just det som är innebörden av våra förslag till arbetstidsreform,
            att man också måste stötta de delar av ekonomin som inte klarar
            att avtalsvägen och via produktivitetsökning, via löneutveckling
            eller minskade vinster ta ut en betalning av arbetstidsreformen.
          </note>
          <note>
            Sedan är vi vänsterpartister helt överens om att det krävs ett
            ökat kvinnligt företagande, det handlar inte enbart om den offentliga
            sektorn. Vi är helt eniga på den punkten.
          </note>
          <note type="speaker">
            Anf. 35 GUNNAR HÖKMARK (m) replik:
          </note>
          <note>
            Herr talman! Det är likväl ett faktum att Vänsterpartiet är det
            parti som mest av alla i den här riksdagen går mot möjligheter
            för kvinnors företagande inom det område där vi har allra flest
            kvinnor på arbetsmarknaden. Det är ni som allra mest går emot
            att den arbetsmarknaden ska öppnas och ska kunna bli flexiblare
            och ge större möjlighet. Det vore intressant, inte bara med tanke
            på föregående replikskifte utan också med tanke på vad Lönnroth
            har sagt tidigare, att få förklarat varför ni är så bestämt emot
            detta.
          </note>
          <note>
            Ni har sett, hoppas jag, att den avreglering som skedde på telemarknaden
            gav helt andra möjligheter till kunder, till företag, näringsliv
            och t.o.m. de enskilda människorna. Jag skulle vilja veta: Står
            Johan
          </note>
          <note>
            Lönnroth fast vid sin inställning till telemarknadens avreglering?
            Är Johan Lönnroth fortfarande emot den? Det kan ha sitt intresse
            för att bedöma ställningstagandet i fråga om andra avregleringar
            och andra öppningar.
          </note>
          <note>
            Sedan till Nils Ferlin. Han pekar ut just hur politiska rörelser
            som Vänsterpartiet och Socialdemokraterna glömmer dem som är i
            allra störst behov av stöd. Johan Lönnroth höll med om detta,
            och det är bra.
          </note>
          <note>
            Ni har i samarbetskoalitionen bestämt er för att påbörja en enorm
            ökning av de statliga utgifterna, större än vi vad sett på mycket
            länge. När ni satt och resonerade om detta och kom fram till att
            handikappade och änkor inte ska ges något förstärkt stöd utan
            där skulle ni fortsätta att dra ned, hur resonerade ni då? Vad
            det Johan Lönnroth, Matz Hammarström och
          </note>
          <note>
            Bosse Ringholm som satt och resonerade om detta?
          </note>
          <note>
            Vem var det som drev frågan att de handikappade nu skulle avstå
            ännu lite mer? Det kunde vara intressant att få den interiören
            i frågan.
          </note>
          <note type="speaker">
            Anf. 36 JOHAN LÖNNROTH (v) replik:
          </note>
          <note>
            Herr talman! Vi har lagt fram ett antal förslag för att befrämja
            kvinnligt företagande. Men vi lägger något helt annat i begreppet
            att öppna upp arbetsmarknaden för kvinnor, det begrepp som Hökmark
            talar om. Vad han talar om är att försvaga arbetsrätten, försämra
            sjukersättningen, sänka a-kassan osv.
          </note>
          <note>
            Som den svenska arbetsmarknaden ser ut är det alldeles entydigt
            att det är kvinnor som i första hand drabbas. Är det så att arbetsgivarna
            vid ökad arbetslöshet får möjlighet att plocka bort dem som de
            själva vill, blir det erfarenhetsmässigt mycket lätt så att man
            plockar ut kvinnor som kanske väntar barn eller annat sådant.
          </note>
          <note>
            Att vi skulle glömma dem som har allra störst behov av stöd.
            Jag är överens så långt som att historiskt sett har vi inte ägnat
            tillräckligt mycket kraft åt dem som har det allra svårast ekonomiskt.
            Däremot hävdar jag alldeles bestämt att när nu Moderaterna väljer
            att lyfta fram handikappade eller änkor är det fråga om rent hyckleri.
            Huvudtrenden i era förslag, att ni ska sänka ersättningen för
            de sjuka generellt och för de arbetslösa, går verkligen ut över
            de allra svagaste. Det leder till att kommunerna kommer att få
            fler som är beroende av socialbidrag. Det är en förnedring som
            många människor upplever av att behöva ta emot understöd på det
            sättet. Det kommer att öka med moderat politik.
          </note>
          <note>
            Jag tror inte ett ögonblick på att Moderaterna i verkligheten
            skulle genomföra något av det som det är så väldigt lätt att skriva
            in i en budget om de svaga grupperna. Huvudspåret är: Sänk skatterna
            och se till att klassamhällets klyftor blir ännu större.
          </note>
          <note type="speaker">
            Anf. 37 GUNNAR HÖKMARK (m) replik:
          </note>
          <note>
            Herr talman! Som allt som oftast har Lönnroth fel när det gäller
            praktiken. Den handikapplagstiftning som väldigt många människor
            i dag i Sverige har nytta av drevs igenom under en borgerlig regering.
          </note>
          <note>
            Det var flera partier som var med om den. Det var en avsevärd
            förbättring. Sedan försämrades villkoren av
          </note>
          <note>
            Socialdemokraterna, och ni ger ert stöd.
          </note>
          <note>
            Jag tolkar Johan Lönnroths svar på min fråga att ni är alla gemensamt
            ansvariga för att ni också nu, som vi ser i tilläggsbudgeten,
            drar ned på de personliga ombuden till de handikappade. Det är
            en av många olika frågor där spåren märks.
          </note>
          <note>
            Den andra frågan som jag skulle vilja komma till har att göra
            med den inställning som Lönnroth i sin föregående replik hade
            till mäns och kvinnors möjligheter att få en öppnare arbetsmarknad.
            Det har att göra med debatten på kongressen. Här i kammaren i
            dag ger Johan Lönnroth ett oerhört vänligt och nästan liberalt
            sinnat intryck. Det är bara fotbollen som skiljer honom och Bosse
            Ringholm. Samtidigt vet vi att socialdemokrater i medierna på
            sistone har förklarat att ni är demokratiskt mindre pålitliga,
            ni är säkerhetspolitiskt inte särskilt trovärdiga och ni står
            för en fullkomligt befängd och populistisk ekonomisk politik.
            Jag tycker att det är rent fantastiskt att av detta dra slutsatsen
            att det inte skiljer så mycket.
          </note>
          <note>
            Vill ni öka det samhälleliga ägandet? Kommer ni att motverka
            privatiseringar? Kommer ni att uppfylla det som står i det partiprogram
            som ni antog på kongressen? Är det i så fall förenligt med att
            samarbeta med Socialdemokraterna eller kommer ni att ge vika på
            dessa punkter, vika för det som var den kommunistiska tydligheten
            på kongressen, och blir det i stället Lönnroth och Bäckström som
            i efterhand tolkar ut vad man egentligen beslutade? Jag tycker
            att på den här punkten har vi i riksdagen och väljarna rätt att
            få veta: Kommer ni att driva gammal god kommunistisk politik,
            eller kommer ni att anpassa er efter den socialdemokrati som ni
            dessutom anklagar för att bli alltmer borgerlig?
          </note>
          <note type="speaker">
            Anf. 38 JOHAN LÖNNROTH (v) replik:
          </note>
          <note>
            Herr talman! Först ska jag säga att vi självklart tar ansvar
            för helhetsbudgetförslagen som ligger på riksdagens bord. Det
            gäller också alla de områden där vi väldigt gärna hade sett ökade
            anslag till handikappade, till skola, vård och omsorg. Pengarna
            räcker inte till allt, det är riktigt, och det får vi ta ansvar
            för.
          </note>
          <note>
            Det är naturligtvis en klen tröst att vi vet att det borgerliga
            alternativet egentligen inte finns, men om det någon gång skulle
            förverkligas skulle det betyda ett dråpslag för alla de svaga
            grupper som moderaterna numera säger sig värna.
          </note>
          <note>
            Så över till svaret på frågan: Vill vi öka det samhälleliga ägandet?
            Ja, det är riktigt att vi vill det. Och då lägger jag i det samhälleliga
            ägandet in löntagarägandet, alltså det solidariska gemensamma
            ägandet. Jag hoppas nu att Sveriges arbetande människor ska engagera
            sig mer i ett aktivt ägande i samband med t.ex. det nya premiereservsystemet.
          </note>
          <note>
            Vill vi motverka privatisering? Ja, vi vill motverka den borgerliga
            privatiseringen. Vi var helt eniga om det på partikongressen.
            Vi var helt eniga om att vi ville utvidga samarbetet. Under vissa
            villkor skulle
          </note>
          <note>
            Vänsterpartiet också gärna vilja ingå i en kommande regering.
            Det var en helt enig kongress som ställde sig bakom detta.
          </note>
          <note>
            När det sedan gäller den demokratiska trovärdigheten överlämnar
            jag med fullt förtroende åt svenska folket att vid allmänna och
            demokratiska val avgöra om Gunnar Hökmark eller jag har den största
            trovärdigheten i fråga om tilltron till demokratin och folkets
            egen rätt att fatta beslut om vem man vill ha i riksdag och regering.
          </note>
          <note type="speaker">
            Anf. 39 MATZ HAMMARSTRÖM (mp):
          </note>
          <note>
            Herr talman! Nu är ju inte Lena Ek här, men hon kanske följer
            debatten någon annanstans. Citaten ur dikter och annat var intressanta.
            Lena Ek valde att citera ur Peps Perssons Hög standard. Om Lena
            Ek verkligen lyssnar på den texten kanske hon skulle söka sig
            andra kompisar i riksdagen än Odell och
          </note>
          <note>
            Hökmark. Hög standard innehåller ju en grundläggande kritik mot
            hela vår civilisation och dess tillväxt och statusjakt.
          </note>
          <note>
            Herr talman! Samarbetet mellan Socialdemokraterna, Vänsterpartiet
            och Miljöpartiet de gröna håller bättre än vad somliga trott och
            hoppats. Än en gång står en riksdagsmajoritet i begrepp att ställa
            sig bakom en stark rödgrön vårproposition. Jag vill också passa
            på att tacka Johan Lönnroth, Jan Bergqvist och
          </note>
          <note>
            Bosse Ringholm för ett gott samarbete.
          </note>
          <note>
            De borgerliga partiernas kritik känns igen. Det är så tröttande
            att Mats Odell och Gunnar Hökmark i varje debatt fortsätter att
            beskriva Sverige som ett land som inte är förberett för framtiden,
            som har dåligt företagsklimat, som är ett land som kapital och
            kunskap flyr. Detta är och förblir en falsk bild, en svartmålning
            av verkligheten. Jag har sagt det förut, men måste alltså säga
            det igen: Kunskap flyr inte landet. Det är en myt odlad av sådana
            som Odell och
          </note>
          <note>
            Hökmark.
          </note>
          <note>
            För att ta ett exempel fanns det i Sverige 70 000
          </note>
          <note>
            civilingenjörer 1998. Bara 900 av dessa - drygt 1 % -
          </note>
          <note>
            valde att lämna landet. Drygt hälften kom tillbaka.
          </note>
          <note>
            Dessutom invandrar det civilingenjörer till Sverige.
          </note>
          <note>
            Statistiska centralbyrån har påpekat att många gör felet att
            jämföra det totala antalet utvandrade civilingenjörer - alltså
            900 - med antalet nyutexaminerade civilingenjörer, 3 300 per år.
            Det är genom sådana haltande jämförelser som man får rubriker
            som Var fjärde civilingenjör lämnar Sverige. Men den korrekta
            siffran är alltså att ca 2 % av de nyutexaminerade utvandrar.
            Sedan kommer ungefär hälften tillbaka med nya kunskaper från andra
            länder.
          </note>
          <note>
            Inte heller kapital flyr landet. Det är i alla fall inte mer
            som flyter ut än vad som flyter in.
          </note>
          <note>
            Och företagsklimatet är det inget större fel på. Internationella
            bedömare klassade Sverige förra året som ett av de fem främsta
            länderna i världen när det gäller konkurrenskraft för företagsetableringar.
            Nätverket Global Leaders of Tomorrow placerar Sverige i Europatopp
            när det gäller framtidsberedskap. Så det vore kanske dags att
            sluta med svartmålningen av det svenska företagsklimatet. Den
            saknar förankring i verkligheten.
          </note>
          <note>
            Herr talman! På tal om verkligheten undrar jag vilka beslut på
            Miljöpartiets kongress som Mats
          </note>
          <note>
            Odell etiketterar som verklighetsfrämmande. Det skulle vara intressant
            att få besked om det.
          </note>
          <note>
            Ordet reformer var tveklöst det mest frekventa ordet i Gunnar
            Hökmarks inledningsanförande. Men vad är det för reformer som
            han vill ha genomförda?
          </note>
          <note>
            Jo, i huvudsak två: sänkt skatt för höginkomsttagare, kapitalägare
            och aktieägare samt sänkta ersättningsnivåer i sjukförsäkring,
            föräldraförsäkring och arbetslöshetsförsäkring. Det är riktigt,
            den typen av reformer saknas i vårpropositionen. Men vi har andra
            reformer, bl.a. på familjepolitikens område.
          </note>
          <note>
            Barn kommer att få rätt till en förskoleplats oberoende av om
            föräldrarna jobbar, är arbetslösa eller är hemma och vårdar yngre
            syskon.
          </note>
          <note>
            Föräldraförsäkringen förlängs med en månad.
          </note>
          <note>
            Inom ramen för den förlängningen reserveras två av månaderna
            för mamman respektive pappan.
          </note>
          <note>
            Samma år sänks barnomsorgskostnaderna kraftigt genom införande
            av maxtaxa - eller mixtaxa som det egentligen borde heta sedan
            vi kommit överens om att avgiftstaket ska bestå av en kombination
            av en procentsats och ett krontal. Det är en förändring som har
            gjort reformen bättre för låginkomsttagare, ensamstående och deltidsarbetande.
          </note>
          <note>
            År 2003 införs också en allmän och kostnadsfri förskola för fyra-
            och femåringar.
          </note>
          <note>
            Dessutom reformeras studiestödssystemet genom att studiemedlets
            bidragsdel höjs kraftigt.
          </note>
          <note>
            "Inga reformer", säger borgarna.
          </note>
          <note>
            Herr talman! Och Centerpartiet har oförskämdheten att påstå att
            regeringens insatser på miljöområdet i stort sett begränsas till
            de lokala investeringsprogammen. Det är möjligt att det omdömet
            är en träffande beskrivning av den förra mandatperioden. Men under
            de senaste två åren har det - tack vare det rödgröna samarbetet
            - skett stora förbättringar när det gäller miljöarbetet.
          </note>
          <note>
            Utöver de kraftiga ökningar som redan tidigare gjorts innebär
            vårpropositionen ytterligare förstärkningar av anslaget för markinköp,
            biotopskydd, marksanering, kalkning, miljöforskning och miljöövervakning.
            Dessutom ska planeringsmål för en kraftig utbyggnad av vindkraften
            utarbetas och viktiga järnvägssatsningar ska tidigareläggas. Surt,
            sade den centerpartistiska räven.
          </note>
          <note>
            Herr talman! Så har vi äntligen fått gehör för en av våra hjärtefrågor.
            Det är en reform som innebär ett stort steg på vägen mot ett ekologiskt
            hållbart samhälle. Under de kommande tio åren ska miljörelateringen
            av skattesystemet öka genom att en grön skatteväxling på i storleksordningen
            30 miljarder genomförs. Skatteväxlingen innebär att skatten höjs
            på miljöfarliga utsläpp och miljöfarlig energi samtidigt som den
            sänks på arbete.
          </note>
          <note>
            Vi vill sänka både inkomstskatter och arbetsgivaravgifter och
            hoppas att kunna få med oss Socialdemokraterna och Vänsterpartiet
            på detta. Det är viktigt att sänka arbetsgivaravgifterna om man
            vill att även industrin ska omfattas av energiskattehöjningarna,
            och det är nödvändigt om vi ska kunna minska energiförbrukningen
            och de ökande koldioxidutsläppen.
          </note>
          <note>
            Vi har förbundit oss internationellt att minska våra koldioxidutsläpp,
            men de fortsätter att öka i huvudsak beroende på att vägtrafiken
            och flygtrafiken ökar. Om vi ska kunna vrida utvecklingen åt rätt
            håll krävs modiga klimatpolitiska beslut här i riksdagen. Det
            effektivaste sättet att begränsa utsläppen är att göra det dyrare
            att släppa ut, dvs. att höja koldioxidskatten, och det är en viktig
            del av en grön skatteväxling.
          </note>
          <note>
            Om det blir dyrare att använda fossila bränslen kommer den tekniska
            utvecklingen att stimuleras.
          </note>
          <note>
            Nya bränslen och bränslesnålare fordon kommer att introduceras
            på marknaden. Moderaternas populistiska förslag om sänkt bensinskatt
            är alltså direkt teknikfientligt.
          </note>
          <note>
            Herr talman! En fråga av mycket stor betydelse för vår livskvalitet
            är arbetstiden. Vi gröna har i många år arbetat för en sänkning
            av normalarbetstiden, i ett första steg till 35 timmar och på
            lite längre sikt till 30 timmar. Detta är en mycket viktig reform.
          </note>
          <note>
            Mats Odell har alldeles rätt när han säger att utbrändheten och
            sjukskrivningarna ökar. Men jag kan inte se att han har någon
            politik för att motverka detta. Det har däremot Miljöpartiet.
          </note>
          <note>
            Arbetstidsförkortning är uppenbart ett medel för att minska risken
            för utbrändhet och för att ge tid och utrymme för ett liv som
            inte bara kretsar kring arbetet. Efter flera år med ökad medelarbetstid
            finns det hos många en önskan om att förkorta arbetstiden.
          </note>
          <note>
            I en nyligen gjord undersökning säger 59 % av svenskarna ja till
            sänkt arbetstid. Det är dags nu. Mer fri tid är viktigare än kraftigt
            ökad konsumtion. Jag hoppas att Socialdemokraterna ska våga ta
            detta viktiga steg i höstens budgetförhandlingar.
          </note>
          <note>
            Den internationella solidariteten är av central betydelse. Därför
            är det glädjande att det finns en så bred uppslutning i riksdagen
            för att höja biståndet och successivt återgå till nivån 1 % av
            bruttonationalinkomsten. Vi tar ett rejält kliv i den riktningen
            genom att höja nivån till 0,81 % år 2003. Det är bara Moderaterna
            som, i vanlig ordning, ställer sig vid sidan om och i stället
            vill sänka biståndet. Jag säger i vanlig ordning, för moderaterna
            är verkligen mycket konsekventa i sin extrema politik. De vill
            sänkta biståndet, trots att världens fattiga ropar på hjälp. De
            vill sänka bensinskatten, trots att växthuseffekten hotar vår
            framtid. De vill avveckla den statliga inkomstskatten, trots att
            det bara gynnar dem som har det gott ställt. De vill införa en
            karensdag till och sänka ersättningsnivån i sjukförsäkring, föräldraförsäkring
            och arbetslöshetsförsäkring.
          </note>
          <note>
            Det är gott att Moderaterna inte har något större stöd för sin
            politik, i alla fall inte hos alla de övriga borgerliga partierna.
            Det innebär också att det inte finns något samlat reellt borgerligt
            budgetalternativ. I
          </note>
          <note>
            vissa frågor finns det en gemensam nämnare, i andra inte alls.
          </note>
          <note>
            Men det finns inslag i mittenpartiernas, om man nu kan kalla
            dem så, budgetförslag som är sympatiska. Jag delar t.ex. Centerpartiets
            avvisande hållning till EMU och tycker att det är mycket bra att
            det så tydligt framgår av betänkandet att frågan ska underställas
            svenska folket för prövning i en folkomröstning.
          </note>
          <note>
            Jag delar Folkpartiets åsikt om att överskottsmålet för statens
            finanser ska höjas till 2 ½ % av BNP, så att avbetalningen av
            statsskulden kan öka.
          </note>
          <note>
            Jag delar Centerpartiets och Kristdemokraternas önskan att garantinivån
            i föräldraförsäkringen ska höjas. Det är en fråga som vi har drivit
            och kommer att fortsätta att driva.
          </note>
          <note>
            Jag delar de borgerliga partiernas uppfattning att sambeskattningen
            av äkta makar ska slopas. Det är något som vi nog ska kunna ordna
            i höstens budgetförhandlingar, tror jag.
          </note>
          <note>
            Avslutningsvis, herr talman, en liten fråga. För att kunna finansiera
            sina omfattande skattesänkningar säger både Moderaterna och Folkpartiet
            att kommunernas verksamhet ska koncentreras till kärnverksamheten.
            Det skulle vara intressant att få höra deras definition på vad
            som ingår i kommunens kärnverksamhet. Hör sådant som kultur- och
            fritidsverksamhet dit t.ex.? Vad händer med den kommunala musikskolan
            i Moderaternas värld?
          </note>
          <note type="speaker">
            Anf. 40 KARIN PILSÄTER (fp) replik:
          </note>
          <note>
            Herr talman! Jag vill börja med att gratulera Matz
          </note>
          <note>
            Hammarström till hans nya uppdrag. Jag är säker på att inte bara
            jag utan även resten av kamraterna kommer att sakna honom i finansutskottet,
            men vi får kanske tillfälle att diskutera politik och annat i
            andra sammanhang.
          </note>
          <note>
            Jag tycker också att det är ett mycket trevligt drag att lyfta
            fram saker som vi är överens om. Det är just ett par sådana saker
            som jag vill ställa lite frågor till
          </note>
          <note>
            Matz Hammarström om när vi nu har sista chansen att göra det,
            nämligen detta med maxtaxan eller mixtaxan, som han nu säger att
            det är. Trixtaxan hörde jag Bosse Ringholm kalla den för på en
            presskonferens. Jag vet att Folkpartiet och Miljöpartiet är väldigt
            överens när det gäller vikten av alternativ inom barnomsorgen,
            vikten av att föräldrar ska kunna bestämma själva, vikten av att
            man ska kunna vara med och driva föräldrakooperativ och sådana
            saker.
          </note>
          <note>
            Är det då inte ett problem att ni nu har gått med på den här
            trixtaxan, som just innebär att allt detta inte på något sätt
            underlättas utan faktiskt tvärtom kommer att försvåras? Det är
            min första fråga.
          </note>
          <note>
            Den andra gäller skatteväxling. Där är vi överens om att det
            är en bra teknik. Men vi tycker att det är lite trist att ni hittills
            mest har gått in för en svartväxling, nämligen att man höjer miljöskatterna
            och sedan försvinner pengarna till något helt annat utan att det
            blir någon sänkt skatt på arbete. Vad har ni för strategi för
            framtiden för att det verkligen ska bli en grön skatteväxling
            och att man verkligen ska få sänkt skatt på arbete i stället för
            socialdemokratisk svartväxling?
          </note>
          <note>
            Den andra delen här gäller den viktiga koldioxidskatten. Vi vet
            ju inte var nationsgränserna går. Om man ska få till stånd någon
            verksam förändring handlar det ju om Europanivån och en europeisk
            koldioxidskatt. Hur ska ni klara det ihop med sossarna, som inte
            vill göra detta, när ni själva egentligen vill lämna Europasamarbetet?
          </note>
          <note>
            Detta var några frågor som jag vet att vi egentligen är överens
            om och som jag skulle vilja veta hur
          </note>
          <note>
            Miljöpartiet och Matz Hammarström skulle vilja konkretisera.
          </note>
          <note type="speaker">
            Anf. 41 MATZ HAMMARSTRÖM (mp) replik:
          </note>
          <note>
            Herr talman! För att börja med mixtaxan och alternativen, är
            det lite tråkigt att samtliga borgerliga partier har målat upp
            en vrångbild i sina budgetmotioner om denna reforms inverkan på
            de fristående alternativen. Mixtaxan gäller all barnomsorg som
            är finansierad med kommunala medel, alltså även kooperativa och
            privata förskolor. Mixtaxan hotar inte på något sätt de fristående
            alternativen. Den innebär att mer pengar går till kommunal barnomsorg
            och att mer pengar också kommer att gå till de fristående alternativen,
            så vi utesluter inte alls några barn från samhällets stöd till
            barnomsorg.
          </note>
          <note>
            Men ett problem är att de föräldrar som av olika anledningar
            väljer att vårda barnen hemma inte får del av pengarna. För att
            komma till rätta med den obalansen vill vi införa ett dubbelt
            barnbidrag för barn i åldrarna 13 månader-3 år, och i höst kommer
            vi i en motion att föreslå en lagändring som ska göra det möjligt
            att bli anställd som kommunal dagbarnvårdare av eget barn. Om
            de borgerliga partierna stöder detta förslag, räcker det till
            en majoritet här i riksdagen.
          </note>
          <note>
            När det gäller skatteväxlingen vill vi, som jag tydligt deklarerade,
            att de höjda skatterna på energi växlas mot sänkta skatter på
            arbete, både sänkta inkomstskatter och sänkta arbetsgivaravgifter.
            Vi kommer naturligtvis att driva frågan vidare att sänkt arbetsgivaravgift
            ska ingå i skatteväxlingen. Där delar jag Karin Pilsäters uppfattning.
          </note>
          <note>
            När det gäller CO2-utsläppen och nationsgränserna inser också
            jag att koldioxidmolekyler är lika farliga oavsett var de släpps
            ut. Vi måste alltså kombinera en grön skatteväxling i Sverige
            med en öppenhet för de flexibla mekanismer som nämns i Kyotoprotokollet.
            T.ex. är handel med utsläppsrätter nog en sak som har framtiden
            för sig. Men vi måste också göra någonting i det korta perspektivet
            nu i Sverige, och då är grön skatteväxling och höjd koldioxidskatt
            rätt metod.
          </note>
          <note type="speaker">
            Anf. 42 KARIN PILSÄTER (fp) replik:
          </note>
          <note>
            Herr talman! Matz Hammarström tycker att det är tråkigt att vi
            misstolkar, men det är ju alldeles uppenbart när man läser propositionen
            och ser hur förslaget om maxtaxa kommer att verka att de relativt
            sett lägre avgifter som man kan ha inom föräldrakooperativ, där
            man gör en mycket stor egen arbetsinsats, kommer att försvinna.
            I propositionen står det att föräldrarna kanske uppfattar att
            det finns andra fördelar med föräldrakooperativ. Ja, det gör man,
            men frågan är om de är så stora att man känner att man vill betala
            lika mycket som de gör som inte gör några egna arbetsinsatser.
            Det är klart att i praktiken kommer det att försvåra för privata
            alternativ på olika sätt, även om det formellt sätt inte gör det.
            Det borde Miljöpartiet centralt ha förstått, för det tror jag
            att de miljöpartistiska kommunalpolitikerna runtom i Sverige förstår.
          </note>
          <note>
            De kämpar ofta sida vid sida med oss mot socialdemokrater och
            vänsterpartister, som vill ha allting under kommunal ordning så
            att de har kontroll på verksamheten.
          </note>
          <note>
            När det gäller skatteväxlingen är det bra att ni har ambitionen
            att sänka arbetsgivaravgiften. Men ni har ju kommit överens med
            dem som har ett väldigt dåligt track record, nämligen de som hittills
            bara har svartväxlat, dvs. höjt energiskatterna men inte sänkt
            arbetsgivaravgifterna. Ni får nog göra lite mer än att driva det
            och får nog ställa som ett oavvisligt krav att den kopplingen
            ska finnas. Annars kommer det att bli svartväxling även i framtiden.
          </note>
          <note>
            Jag skulle avslutningsvis också vilja passa på tillfället att
            ställa en lite mer retorisk fråga till Matz
          </note>
          <note>
            Hammarström om arbetstiden. Hur tycker ni att alla de saker som
            ni vill satsa på och det som ni ofta brukar säga att ni står för,
            nämligen att människor ska få ett större eget utrymme, går ihop
            med en lagstiftad arbetstidsförkortning? Varför kan inte folk
            få bestämma det själva? Jag tror att det vore oerhört mycket bättre
            för Sverige och för svenska folket om de fick bestämma om mer
            saker själva, och det gäller alldeles särskilt arbetstiden.
          </note>
          <note>
            I övrigt, herr talman, vill jag tacka Matz Hammarström för den
            här tiden av samarbete i finansutskottet och önska honom lycka
            till i det fortsatta arbetet.
          </note>
          <note type="speaker">
            Anf. 43 MATZ HAMMARSTRÖM (mp) replik:
          </note>
          <note>
            Herr talman! Karin Pilsäter har rätt i att kostnadsskillnaden
            mellan kommunalt dagis och fristående alternativ kommer att minska.
            Men det ser inte jag som något jättestort problem, därför att
            det ska inte vara kostnadsskillnaden som gör att man väljer ett
            fristående alternativ, utan det bör vara en alternativ pedagogik
            eller en alternativ driftsform. Naturligtvis kommer många höginkomsttagare
            - och det är väl dessa grupper som Karin Pilsäter värnar - att
            förlora ekonomiskt på detta, därför att kostnadsskillnaden mellan
            att ha barnen på fristående dagis och på kommunalt dagis blir
            inte lika stor för den gruppen av föräldrar.
          </note>
          <note>
            När det gäller skatteväxlingen kommer vi att jobba hårt för sänkta
            arbetsgivaravgifter. Jag tror att det ska gå att komma till tals
            med Socialdemokraterna.
          </note>
          <note>
            Vilka krav som vi definierar som oavvisliga eller inte bestämmer
            vi själva.
          </note>
          <note>
            När det gäller arbetstidsförkortningen fortsätter
          </note>
          <note>
            Karin Pilsäter med mytbildning om att vi inte har någon lagstiftning
            nu och att Miljöpartiet vill att vi ska lagstifta om detta. Vi
            har i dag en lagstadgad normalarbetstid på 40 timmar i veckan.
            Vi vill ändra definitionen i lagstiftning av vad som är normalarbetstid
            till 35 timmar i ett första steg och på längre sikt till 30 timmar.
            Det är inte så att vi vill införa lagstiftning på ett område där
            det inte finns någon, utan vi vill ändra texten i en lagstiftning
            som redan finns.
          </note>
          <note>
            Sedan är det naturligtvis upp till arbetsmarknadens parter att
            hitta sätt att lösa det uppdrag som ligger i en ändring av definitionen
            av normalarbetstiden.
          </note>
          <note type="speaker">
            Anf. 44 GUNNAR HÖKMARK (m) replik:
          </note>
          <note>
            Herr talman! Låt mig först ta upp frågan om ulandsbiståndet.
            Vi vet en sak, och det är att det inte finns någonting som har
            gjort så mycket för fattiga länder och fattiga människor som fri
            handel. Vi kan se det runtomkring i världen. I de länder och de
            samhällen som ägnar sig åt fri handel och öppna ekonomier har
            fattigdomen bekämpats genom ett växande välstånd.
          </note>
          <note>
            Samtidigt kan vi också se att i de länder som har satt sin tillit
            till bistånd från andra länder och som blivit alltmer beroende
            av bistånd har fattigdomen bitit sig fast. Det är ibland skrämmande
            att se resultatet när man jämför pärlbandet av de främsta svenska
            biståndsländerna med de dynamiska nya ekonomierna som vuxit fram.
          </note>
          <note>
            Fri handel betyder oerhört mycket för att bekämpa fattigdom.
            Miljöpartiet är det parti i Sveriges riksdag som mest intensivt
            har motverkat och bekämpat fri handel. När WTO-förhandlingarna
            bröt samman konstaterade Birger Schlaug att det var bra att de
            gjorde det.
          </note>
          <note>
            Mot bakgrund av hur verkligheten ser ut - att fri handel har
            gett tidigare fattiga länder och fattiga människor nytt välstånd
            och nya möjligheter - skulle jag vilja fråga Matz Hammarström
            hur ni moraliskt och ekonomiskt kan förklara att ni är det parti
            som mest bekämpar den fria handeln med protektionistiska argument
            som hör hemma i svunna tider.
          </note>
          <note>
            Sedan har jag en annan fråga som gäller familjepolitiken. Ni
            hade möjligheter att välja en annan utformning som innebar att
            föräldrarna skulle få stödet, men ni valde att kommunerna skulle
            få det. Jag skulle vilja be Matz Hammarström att förklara vari
            det kloka ideologiska vägvalet låg när ni valde att inte låta
            föräldrar bestämma mer genom att få stödet. I stället vill ni
            göra redan starka kommuner ännu starkare. Ge den miljöpolitiskt
            ideologiskt grundade förklaringen till varför det var bra! Varför
            skulle inte föräldrarna få ökad makt?
          </note>
          <note type="speaker">
            Anf. 45 MATZ HAMMARSTRÖM (mp) replik:
          </note>
          <note>
            Herr talman! Vi är kritiska till fri handel i betydelsen oansvarig
            handel, miljönonchalant handel och socialt oansvarig handel. Vi
            vill motverka miljödumpning och social dumpning.
          </note>
          <note>
            Sedan kan man ju ifrågasätta EU:s funktion när det gäller fri
            handel. Leder EU till ökad frihandel med hela världen eller leder
            det till att man bygger upp tullmurar mot resten av världen?
          </note>
          <note>
            Hur var den andra frågan, Gunnar Hökmark?
          </note>
          <note type="speaker">
            Anf. 46 FÖRSTE VICE TALMANNEN:
          </note>
          <note>
            Reglerna medger bara att Gunnar Hökmark får en ny replik.
          </note>
          <note type="speaker">
            Anf. 47 GUNNAR HÖKMARK (m) replik:
          </note>
          <note>
            Herr talman! Min första fråga var faktiskt hur
          </note>
          <note>
            Matz Hammarström moraliskt och ekonomiskt kan försvara motståndet
            mot den fria handel som har gett fattiga människor välstånd och
            välfärd. Han svarade inte på den frågan. Han svävar lite grann
            ut i att han är emot oansvarig handel. Det är väl lätt att säga.
            I
          </note>
          <note>
            grunden är det ju så att ni har motarbetat alla de överenskommelser
            som har varit livsavgörande för fattiga människors tillgång till
            världsmarknaden och nytt välstånd.
          </note>
          <note>
            Sedan flyr Matz Hammarström undan lite och talar om EU. Det har
            inte riktigt att göra med vad Miljöpartiet vill. Jag kan för min
            del säga att jag tycker att Sverige ska vara en drivande kraft
            för att Europeiska unionen i sin tur också ska vara en drivande
            kraft för fri handel. Men det vill inte Matz Hammarström.
          </note>
          <note>
            Ni söker alla argument mot den fria handeln.
          </note>
          <note>
            Den fråga som Matz Hammarström lägligt nog glömde bort handlade
            om varför man hellre stöder kommuner än föräldrar.
          </note>
          <note>
            Till sist har jag ytterligare en fråga som handlar om företagsklimatet.
            I de olika undersökningar som finns brukar man redovisa varför
            och hur det svenska företagsklimatet har blivit bättre. Ett av
            de främsta argumenten är avregleringen av telemarknaden och andra
            avregleringar som har skapat nya förutsättningar för företagande.
          </note>
          <note>
            Mot den bakgrunden skulle jag vilja fråga Matz
          </note>
          <note>
            Hammarström varför ni är emot andra avregleringar som skulle
            kunna ge fler människor på den svenska arbetsmarknaden tillgång
            till den nya ekonomins olika möjligheter. De skulle kunna göra
            sjukvården och den svenska skolan till spännande reformområden
            som ger bättre skola och bättre sjukvård och samtidigt också bidrar
            till den ekonomiska utvecklingen i dess helhet. Om ni har sett
            att avregleringen av telemarknaden var till nytta för hela landet,
            varför är ni då så benhårt emot fortsatta avregleringar? Företagsklimatet
            inom hela samhällsområdet skulle bli bättre med fortsatta avregleringar.
            Jag hoppas att
          </note>
          <note>
            Matz Hammarström kommer ihåg de här frågorna.
          </note>
          <note>
            I övrigt vill jag gärna instämma i Karin Pilsäters vänligheter.
          </note>
          <note type="speaker">
            Anf. 48 MATZ HAMMARSTRÖM (mp) replik:
          </note>
          <note>
            Herr talman! Vi är kritiska till fri handel och fri marknad när
            frihet betyder avsaknad av ansvar och avsaknad av regler. Vi vill
            ha ett regelverk som garanterar schysta spelregler.
          </note>
          <note>
            När det gäller mixtaxan har vi sett problemet med att barnfamiljerna
            har varit ekonomiska förlorare under 90-talet. Föräldraavgiftens
            andel av den totala barnomsorgskostnaden har stigit från 10 %
            till 17 %
          </note>
          <note>
            under 90-talet. Det fanns alltså anledning att hitta en modell
            för att sänka föräldrarnas kostnader för barnomsorgen. Mixtaxan
            var en sådan modell. Vi gjorde den bättre än det ursprungliga
            förslaget för att den mer skulle gynna låginkomsttagare, ensamstående
            och deltidsarbetande.
          </note>
          <note>
            Jag beskrev förut att företagsklimatet är gott i
          </note>
          <note>
            Sverige. Avregleringen av telemarknaden har haft goda konsekvenser.
            Men jag känner inte alls igen
          </note>
          <note>
            Gunnar Hökmarks beskrivning att Miljöpartiet principiellt skulle
            vara emot avregleringar.
          </note>
          <note type="speaker">
            Anf. 49 MATS ODELL (kd) replik:
          </note>
          <note>
            Herr talman! Matz Hammarström frågade mig vilka de verklighetsfrämmande
            besluten på Miljöpartiets kongress var. Jag är förvissad om att
            vi har helt olika uppfattningar om den saken, men jag kan ändå
            redovisa tre som jag anser helt verklighetsfrämmande ämnesområden
            som var uppe.
          </note>
          <note>
            Det första är medborgarlön, som jag anser är en fullständigt
            feltänkt åtgärd från början till slut.
          </note>
          <note>
            Det andra jag vill nämna är den kloka lokala miljöpartist som
            krävde att Miljöpartiets förslag i politiken skulle prismärkas.
            Man skulle redovisa vad Miljöpartiets olika förslag skulle kosta.
            Det var ett mycket verklighetsfrämmande beslut att rösta ned det
            förslaget på kongressen.
          </note>
          <note>
            Det tredje är detta med arbetstidsförkortningen. Ni vill ändra
            i den gällande arbetstidslagen på det sätt som Matz Hammarström
            själv har beskrivit.
          </note>
          <note>
            Matz Hammarström är inte alls bekymrad över att svenskt kapital
            flyr landet eftersom det kommer in utländskt kapital. Javisst,
            det är ju detta som är ett av de stora problemen. I och med att
            svenskt kapital beskattas mycket hårdare genom en dubbelskattning
            i det svenska ägandet är det möjligt för utländskt kapital att
            köpa upp svenska företag. Då strömmar utländskt kapital in i landet,
            Matz Hammarström. Då är det möjligt för utländska kapitalägare
            att köpa svenska företag. De kan noga räknat bjuda dubbelt så
            mycket som en svensk ägare för ett företag och ändå få samma avkastning
            efter skatt. Bekymrar inte detta
          </note>
          <note>
            Matz Hammarström.
          </note>
          <note>
            Herr talman! Låt mig slutligen ta upp familjepolitiken. Miljöpartiet
            har nu sålt ut sin princip, trots allt vad Matz Hammarström säger.
            Nu står även Miljöpartiet för mindre tid för barnen i stället
            för mer tid för barnen som vi kristdemokrater står för. Jag beklagar
            det.
          </note>
          <note>
            Sedan är det roligt att Miljöpartiet har tagit upp ett gammalt
            kristdemokratiskt förslag, nämligen att man som förälder ska kunna
            bli anställd som kommunal dagbarnvårdare. Jag har själv, herr
            talman, väckt en sådan motion i kommunfullmäktige i Vallentuna.
            Jag tror att det var 1973 eller 1974. Men det är ändå en omväg.
            Varför ska föräldrarna behöva bli kommunaltjänstemän för att ta
            hand om sina egna barn? Det är väl mycket bättre att vi åstadkommer
            en valfrihet på det sätt som bl.a. vi kristdemokrater föreslår?
          </note>
          <note type="speaker">
            Anf. 50 MATZ HAMMARSTRÖM (mp) replik:
          </note>
          <note>
            Herr talman! Jag trodde att Mats Odell tyckte att lön var bättre
            än bidrag - det skulle det nämligen bli om man var anställd som
            kommunaldagbarnvårdare åt eget barn.
          </note>
          <note>
            Mats Odell påstår att vi numera står för mindre tid för barnen.
            Men, Mats Odell, det allra bästa sättet att öka föräldrarnas tid
            för sina barn är att sänka arbetstiden. Därför är det beklagligt
            att Kristdemokraterna och övriga borgerliga partier så envist
            motsätter sig en sänkning av arbetstiden.
          </note>
          <note>
            Mats Odell tog upp frågan om medborgarlön. Jag tror att den frågan
            kommer att visa sig viktig framöver. Medborgarlön är inte något
            som vi kommer att genomföra i Sverige under den här mandatperioden
            men frågan är alltför intressant för att lämnas oprövad. I höst
            kommer vi att skriva en motion om grundtrygghet och då kommer
            det att finnas med ett avsnitt om medborgarlön. Det ska vi lägga
            upp på ett sådant sätt att det kanske t.o.m. kan intressera Mats
          </note>
          <note>
            Odell.
          </note>
          <note type="speaker">
            Anf. 51 MATS ODELL (kd) replik:
          </note>
          <note>
            Herr talman! Jag minns mycket väl när förra språkröret Birger
            Schlaug häcklade förslaget om maxtaxa. Gång på gång sade han:
            Detta leder till mindre tid för barnen; detta i stället för Miljöpartiets
            dåvarande familjepolitik som skulle leda till att föräldrarna
            hade mer tid för barnen. Mitt enkla konstaterande, herr talman,
            är att Matz Hammarström nu har fört Miljöpartiet till den ståndpunkt
            som Birger
          </note>
          <note>
            Schlaug - i varje fall tidigare - ville undvika.
          </note>
          <note>
            Jag vill passa på att gratulera Matz Hammarström till hans nya
            uppgifter som språkrör och tacka för den trivsamma debatt som
            vi haft i finansutskottet under den tid som Matz Hammarström suttit
            med där.
          </note>
          <note type="speaker">
            Anf. 52 MATZ HAMMARSTRÖM (mp) replik:
          </note>
          <note>
            Herr talman! Vår huvudinvändning mot maxtaxeförslaget var att
            det hade fördelningspolitiska brister.
          </note>
          <note>
            De bristerna har vi nu rättat till genom att omstöpa maxtaxan
            till en mixtaxa.
          </note>
          <note>
            Jag vidhåller att bästa sättet att öka föräldrarnas tid för barnen
            är att sänka arbetstiden, inte att hitta olika sätt att konstruera
            barnomsorgen eller taxorna.
          </note>
          <note type="speaker">
            Anf. 53 LENA EK (c) replik:
          </note>
          <note>
            Herr talman! Matz Hammarström inledde sitt anförande med att
            uttrycka bekymmer över Centerpartiets samarbetspartner. Jag kan
            väl då kontra med att jag är väldigt bekymrad över den majoritet
            som i dag finns och som prisas i det ena inlägget efter det andra
            när det gäller möjligheterna att samarbeta, hur sams man är osv.
            Ett av de tre partierna har dock en partistämma som domineras
            av bekännande kommunister. Det tycker jag är mycket bekymmersamt.
          </note>
          <note>
            Jag hade egentligen tänkt ta upp regionalpolitiken och maxtaxan.
            Det budgetförslag som Miljöpartiet har skrivit under cementerar
            en utveckling där man lägger ned arbetsförmedlingskontor, försäkringskassekontor
            och polisstationer. Det blir inga anslag till vägarna. Man aviserar
            en vrålhöjning av bensinpriset.
          </note>
          <note>
            Man har alltså skrivit under på detta och placerat sitt parti
            i en politisk riktning som innebär en storskalig centraliseringspolitik.
            Man ökar de regionala klyftorna rejält eftersom man dels drar
            undan verktyg för kommunal och regional utveckling, dels inte
            gör några reformer som är av det slaget att situationen förbättras
            regionalpolitiskt.
          </note>
          <note>
            När det gäller maxtaxan är det bara nys att prata om mix, eller
            trix. Det är ju Göran Perssons maxtaxeförslag, något justerat
            i kanten. Det är alltså ett förslag som innebär att man diskriminerar
            25 % av Sveriges barn som inte deltar i den offentligt betalda
            barnomsorgen med hjälp av skattepengar. Det är ett maxtaxeförslag
            som innebär att man minskar valfriheten, ett maxtaxeförslag som
            fördelningspolitiskt fortfarande är heltokigt. En höginkomsttagare
            kan med det här förslaget tjäna 1 000, 2 000 eller 3 000 kr i
            månaden medan en låginkomsttagare, t.ex. en ensam mamma, kanske
            tjänar en hundralapp eller två i månaden. Det är inte fördelningspolitik!
          </note>
          <note type="speaker">
            Anf. 54 MATZ HAMMARSTRÖM (mp) replik:
          </note>
          <note>
            Herr talman! Det var mycket på en gång. Lena Ek säger att det
            inte blir något anslag till vägarna. Men det finns pengar i vårpropositionen
            som prioriteras för vägunderhåll.
          </note>
          <note>
            Lena Ek talar om aviserad vrålhöjning av bensinpriset. Jag vet
            inte om vårpropositionen eller tidningsreferat av mitt anförande
            på kongressen åsyftas. Om det är fråga om det sistnämnda så hänvisade
            jag där till en OECD-rapport som säger att om vi vill komma till
            rätta med de höjda och ökande koldioxidutsläppen bör bensinpriset
            i Sverige år 2015 ligga på 30 kr. Man vill ha en successiv höjning
            med 7 % per år. Det intressanta är att man gärna lyssnar på OECD-
          </note>
          <note>
            rapporter där det sägs att man ska sänka kapitalskatter eller
            förmögenhetsskatten. Men om en OECD-rapport säger att bensinskatten
            ska höjas lyssnar man inte -
          </note>
          <note>
            inte ens i Centern, som ju ibland påstår sig vara ett grönt parti.
          </note>
          <note>
            Så till maxtaxan, mixtaxan. Det är en avsevärd förändring, Lena
            Ek, i själva grundkonstruktionen när man kombinerar procent av
            bruttoinkomsten med ett krontak; detta jämfört med att bara ha
            ett rakt krontak. Dessutom är nivån höjd jämfört med det ursprungliga
            förslaget. Valfriheten för föräldrarna minskas inte, dock med
            ett undantag och det gäller då de föräldrar som av olika anledningar
            väljer att vårda sina barn hemma. Den frågan har jag sagt att
            vi ska återkomma till i höst. Vi kommer att lägga fram ett förslag.
            Stöd det, så fixar vi den obalansen!
          </note>
          <note type="speaker">
            Anf. 55 LENA EK (c) replik:
          </note>
          <note>
            Herr talman! Fortfarande är det så att maxtaxeförslaget gör att
            höginkomsttagare tjänar 1 000, 2 000
          </note>
          <note>
            eller 3 000 kr i månaden. Låginkomsttagare - ensamma mammor,
            arbetslösa och studerande - tjänar kanske ingenting. De tjänar
            100 eller 200 kr i månaden. Så är det ju fortfarande. Dessutom
            var Karin
          </note>
          <note>
            Pilsäter och Matz Hammarström alldeles nyss överens om att valfriheten
            minskas.
          </note>
          <note>
            Fortfarande är det fråga om diskriminering av vart fjärde svenskt
            barn. Det gäller då dem som valt att inte ha den offentligt, via
            skatter, betalda barnomsorgen. Att det är en diskriminering av
            just den gruppen kommer man inte ifrån.
          </note>
          <note>
            Miljöfrågorna är väldigt intressanta. Klimatkommittén - som vi
            båda följt med stort intresse eftersom vi ändå har ett gemensamt
            miljöintresse, om än från väldigt olika utgångspunkter - visar
            att det är bra med åtgärder i Sverige. Men det riktigt stora problemet
            är de gränsöverskridande miljöföroreningarna i Europa.
          </note>
          <note>
            Vi har en mekanism för att ta hand om dem, nämligen
          </note>
          <note>
            EU som organisation.
          </note>
          <note>
            Sett till förhandlingarna med EU:s ansökarländer tillhör miljöfrågorna
            tillsammans med frågorna om demokrati och fördelningspolitik de
            absolut viktigaste områdena. Redan diskussionen om medlemskap
            har när det gäller miljöpolitiken åstadkommit en väldig press
            i de här länderna, som ju har ett enormt behov av att förbättra
            sitt arbete på det här området. Detta samarbete vill Miljöpartiet
            gå ur - åtminstone har det varit så hittills, har jag förstått.
            Men det är ju samarbetet i den organisationen som på ett europeiskt
            plan faktiskt kan sätta press på och verkligen förändra utvecklingen,
            som måste förändras när det gäller miljöpolitiken.
          </note>
          <note>
            Jag tycker att det är sorgligt att Miljöpartiet tillsammans med
            de två andra partierna nu styr den långsiktiga ekonomiska inriktningen
            på ett sådant sätt att de regionalpolitiska klyftorna förvärras.
          </note>
          <note>
            Slutligen vill också jag önska Matz lycka till på sin nya post
            som jag tror att han kommer att fylla alldeles utmärkt väl. Tack
            för ett trevligt samarbete i finansutskottet!
          </note>
          <note type="speaker">
            Anf. 56 MATZ HAMMARSTRÖM (mp) replik:
          </note>
          <note>
            Herr talman! Jag får passa på att tacka dem som har tackat mig.
          </note>
          <note>
            När det gäller EU och miljön vill jag säga följande. Än så länge
            är vi med, Lena Ek. Vi har sett till att miljöfrågan har kommit
            upp som en av de tre högst prioriterade frågorna under Sveriges
            ordförandeskap.
          </note>
          <note>
            Vi ska alltså driva detta med miljön i EU.
          </note>
          <note>
            Lena Ek lovade tidigare, och frågar Miljöpartiet, om skolan.
            Det är lite knepigt i det här sammanhanget. Centerpartiet talar
            om att höja de generella statsbidragen med blygsamma 500 miljoner
            kronor år 2001.
          </note>
          <note>
            Men vad händer när de pengarna kommer i påsen till kommunen?
            Jo, då sänker borgerligt styrda kommuner med centerpartister i
            ledningen skatten eller också prioriterar man annat. Det finns
            åtskilliga exempel på sådant.
          </note>
          <note>
            Skolan är en kommunal fråga, så där talar Lena
          </note>
          <note>
            Ek och Centerpartiet lite grann med kluven tunga.
          </note>
          <note>
            Det står i budgetmotionen att man slår vakt om kommunaliseringens
            fördelar. Man vill alltså inte gå in och öronmärka pengar. Samtidigt
            tror man att man ska kunna uträtta underverk i skolan genom att
            anslå
          </note>
          <note>
            500 miljoner kronor mer i det generella statsbidraget men det
            fungerar inte så.
          </note>
          <note>
            Anf. 57 Finansminister BOSSE
          </note>
          <note type="speaker">
            RINGHOLM (s):
          </note>
          <note>
            Herr talman! Den som har lyssnat under de här timmarna på förmiddagen
            till den ekonomiska debatten, och den som eventuellt har läst
            de borgerliga partiernas motioner kan ibland få intrycket av att
            det är en annan värld vi lever i än den vi har utanför det här
            huset. Gunnar Hökmarks anförande var väl en bekräftelse på det.
          </note>
          <note>
            Jag läste i Moderaternas budgetmotion, och så här står det:
          </note>
          <note>
            "Med vårpropositionen markerar regeringen en klar kursändring
            vad gäller den ekonomiska politiken.
          </note>
          <note>
            Borta är det reformtänkande som till stor del präglade svensk
            politik under 1990-talet."
          </note>
          <note>
            Jag tror inte att någon svensk utanför det här huset skulle känna
            igen sig i en sådan beskrivning. 1990-
          </note>
          <note>
            talet förknippar nog ingen svensk utanför Moderata samlingspartiet
            med något reformtänkande. 1990-
          </note>
          <note>
            talets första år var ju en lång eländeshistoria med budgetunderskott,
            utlandslån, 500 % ränta, växande statsskuld osv. Det var ekonomisk
            misär, som skapades under regeringen Bildt.
          </note>
          <note>
            Den andra halvan av 1990-talet var en lång kämpig historia där
            den socialdemokratiska regeringen från 1994 och framöver fick
            budgetsanera, budgetsanera och budgetsanera.
          </note>
          <note>
            Nu är 1990-talet dessbättre över, och vi har kommit in i en reformmöjlighet
            och en reformtid. Då försöker moderaterna vända på historiebeskrivningen,
            och säger att det är tvärtom. Det är andra partier som ibland
            brukar förknippas med historieförfalskningar, men jag inser att
            nu har Moderaterna tagit ledningen i historieförfalskarligan med
            den typen av beskrivning.
          </note>
          <note>
            Inledningen på det nya årtusendet 2000 är att vi nu efter de
            här tuffa åren äntligen har råd med reformer. Vi ska inte vara
            förmätna och tro att vi kan klara alla reformer med en gång, utan
            vi måste prioritera hårt. Vi måste hålla i pengarna för att det
            ska kunna bli en reformperiod som varar inte bara i ett år utan
            i många år under åren framöver.
          </note>
          <note>
            Därför har vi satsat mycket i vårpropositionen på att vår budget
            för 2001 ska handla just om framtiden
          </note>
          <note>
            - om våra barn. Det blir en satsning på barnen med över 10 miljarder
            kronor de närmaste åren. Vi satsar på jobben, på sjukvården, på
            de sämst ställda pensionärerna, på studiestödet, på polisen, på
            rättsväsendet, på miljön, på de lokala investeringsprogrammen,
            på de arbetslösa och på att skaffa nya jobb, på tandvården och
            på högskolan. Jag skulle kunna fortsätta med alla de områden som
            vi nu har skapat ett utrymme för i denna vårproposition.
          </note>
          <note>
            Det är faktiskt - och det finns skäl att säga det -
          </note>
          <note>
            en vårproposition som präglas av den period som
          </note>
          <note>
            Sverige nu kan uppleva, och man får gå tillbaka till min företrädare
            Gunnar Strängs tid som finansminister på 60-talet för att finna
            en lika god och balanserad ekonomisk utveckling som nu.
          </note>
          <note>
            Jag vill gärna tacka finansutskottet, och särskilt dess ordförande
            Jan Bergqvist för ett gott samarbete och en god behandling av
            den ekonomiska vårpropositionen. Jag vill också rikta ett särskilt
            tack till företrädarna för Vänsterpartiet och Miljöpartiet i finansutskottet
            och i andra sammanhang där vi har diskuterat och hanterat vårpropositionen.
            Som tidigare har sagts från talarstolen här har det lett till
            ett mycket gott resultat och en fantastisk inledning på
          </note>
          <note>
            2000-talet med den ekonomiska politiken.
          </note>
          <note>
            Vi presenterade vårpropositionen för ett par månader. Det som
            har hänt sedan dess är snarast att utvecklingen om möjligt har
            blivit ännu bättre än i mitten på april. Vi har passerat den gräns
            som få trodde var möjlig. Sverige har i dag faktiskt lägre räntor
            än vad Tyskland har. Det gäller både den långa svenska räntan,
            som ligger och pendlar några hundradels procentenheter under och
            den s.k. reporäntan, som ju sätts av Riksbanken. Detta sker samtidigt
            som den svenska tillväxten är betydligt högre än den tyska.
          </note>
          <note>
            Detta tycker jag är oerhört viktigt. Inte minst i den här kammaren
            har det nämligen under hela 90-talet ständigt refererats till
            ränteutvecklingen och räntemarginalen mot Tyskland. Under Bildtregeringen
            hade vi en fantastisk räntemarginal på över 400
          </note>
          <note>
            punkter, eller över 4 %, högre ränta i Sverige än i
          </note>
          <note>
            Tyskland. I dag är det tvärtom. Sverige har en lägre ränta än
            vad Tyskland har.
          </note>
          <note>
            Detta har möjliggjorts tack vare en mycket konsekvent ekonomisk
            politik under andra halvan av 90-
          </note>
          <note>
            talet. Det finns skäl att ställa en fråga till Moderaternas företrädare:
            Varför har det som ni länge har hävdat vara omöjligt nu plötsligt
            blivit möjligt - och blivit möjligt med den socialdemokratiska
            ekonomiska politik som ni hela tiden har bekämpat?
          </note>
          <note>
            Den vårproposition som vi nu behandlar i riksdagen har i stor
            utsträckning ett framtidsperspektiv. Det är framför allt barnen
            som är vårt framtidsperspektiv.
          </note>
          <note>
            Jag tror aldrig att Sveriges riksdag tidigare har ställts inför
            en kraftigare satsning på barnen än den som vi nu föreslår. Den
            är i tiomiljardersklassen.
          </note>
          <note>
            Den 1 januari nästa år höjs barnbidragen och studiebidragen med
            ytterligare 100 kr per barn och månad, på samma sätt som gjordes
            i år. Flerbarnstilläggen höjs. Vi får dessutom en rätt för arbetslösa
            att behålla sin plats i förskolan. Den 1 januari 2002 införs rätt
            för syskon att behålla sin plats på dagis även när mor eller far
            är barnledig med yngre syskon.
          </note>
          <note>
            Samma dag införs en maxtaxa i barnomsorgen, och det satsas en
            halv miljard kronor mer för att förbättra kvaliteten i barnomsorgen.
            Det blir fler vuxna, fler anställda, i barnomsorgen. Det är något
            som många efterfrågar. Vi inför ytterligare en särskild pappamånad
            i föräldraförsäkringen. 2003 kommer den allmänna förskolan.
          </note>
          <note>
            Maxtaxan är för oss socialdemokrater naturligtvis en väldigt
            viktig reform. Den gynnar både barn och barnens föräldrar. Den
            har en god marginaleffekt därför att den ger fler människor, inte
            minst fler kvinnor, chansen att komma ut i arbete, och detta med
            betydligt bättre ekonomiska villkor än i dag. Det kan helt enkelt
            löna sig mycket bättre att arbeta i fortsättningen med maxtaxan.
          </note>
          <note>
            Samtidigt är detta ett viktigt steg för att göra barnomsorgen
            till en del av den generella välfärden.
          </note>
          <note>
            Man kan sammanfatta det hela och säga: Hela den här politiken
            handlar helt enkelt om att skapa bättre förhållanden för våra
            barn, för deras föräldrar och därmed också en bättre framtid i
            Sverige.
          </note>
          <note>
            Men det finns också många andra områden där vi förstärker våra
            insatser, som jag nämnde inledningsvis. Det är exempelvis glädjande
            att se att vi nu har möjlighet att förstärka den internationella
            solidariteten, och kan stärka biståndet avsevärt under åren framöver.
            Detta var ett viktigt tema på den socialdemokratiska extrakongressen
            för några månader sedan, där vi ville flytta fram positionerna
            med biståndet och biståndsmålet. Detta kan vi nu börja förverkliga.
          </note>
          <note>
            Det är många, även från de borgerliga oppositionspartierna, som
            har sagt i dag här att regeringens ekonomiskpolitiska strategi
            har varit framgångsrik.
          </note>
          <note>
            Den bygger på stabila offentliga finanser och goda förutsättningar
            för privat sysselsättning och företagande. Den innebär framför
            allt en förstärkning av arbetslinjen, kraftiga satsningar på utbildning
            och en väl fungerande arbetsmarknad.
          </note>
          <note>
            Grunden för att nå full sysselsättning och låg arbetslöshet ligger
            i att vi inte äventyrar det som vi redan har uppnått. Det är nämligen
            ingen självklarhet att den goda ekonomiska situation som vi nu
            befinner oss i varar under åren framöver. Den måste befästas genom
            att vi i fortsättningen också har sunda offentliga finanser och
            prisstabilitet som en alldeles naturlig utgångspunkt.
          </note>
          <note>
            Jag vet att det finns de som är frestade att överge uppsatta
            utgiftstak. Men jag tror att utgiftstakens betydelse inte nog
            kan överskattas. De är ju också en riktlinje för att vi inte bara
            ska leva för stunden, utan för morgondagen och för framtiden.
            Därför måste vi förbereda oss för att ha råd med offentliga utgifter
            också i sämre ekonomiska tider. Därför kan vi inte tillåta att
            kostnadsutvecklingen drar i väg. Jag vill inte en gång till vara
            med om att vi ska tvingas till stora sociala nedskärningar som
            en följd av oreda i samhällsekonomi och en för stor utgiftskostym.
            Jag är övertygad om att också våra samarbetspartier, Vänsterpartiet
            och Miljöpartiet, delar den uppfattningen.
          </note>
          <note>
            Sverige har nu genom den här nya ekonomiska situationen en möjlighet
            att gå tillbaka till full sysselsättning. Krisen under 90-talet
            har inneburit att alltför många i förvärvsaktiv ålder ställs utanför
            arbetsmarknaden. Delaktigheten har minskat, och marginaliseringen
            har ökat.
          </note>
          <note>
            Det finns en mycket entydig lärdom som jag inte minst personligen
            har upplevt av arbetsmarknadspolitikens historia, och det är att
            om vi inte utnyttjar den nuvarande konjunkturuppgången för att
            ge de grupper som har svårt att få fotfäste på arbetsmarknaden
            -
          </note>
          <note>
            våra invandrare, långtidsarbetslösa, arbetshandikappade - en
            chans att komma in så kommer det bara att vara ännu svårare när
            konjunkturen vänder om ett antal år.
          </note>
          <note>
            Det är därför som vi också i vårbudgeten föreslår en offensiv
            just för jobb och rättvisa. Man kan säga att vi har tre olika
            grupper av förslag som handlar om jobben för att nå 4-procentsmålet
            när det gäller arbetslösheten i höst och för att nå det långsiktiga
            målet
          </note>
          <note>
            2004 om 80 % i arbete.
          </note>
          <note>
            Det handlar för det första om insatser för att minska arbetslösheten
            som i mycket handlar om att rikta sig till de långtidsarbetslösa.
            Där tycker jag att kammaren kan notera att den reform som infördes
            för något halvår sedan och som riktar sig just till långtidsarbetslösa
            och ger dem chans att med ett statligt stöd få vanliga jobb har
            varit en succéartad insats just för långtidsarbetslösa. Det är
            10 000 långtidsarbetslösa som har fått jobb under detta halvår,
            och det är verkligen en oerhört stor framgång. Vi går vidare på
            detta område med ytterligare förslag som riktar sig just till
            de långtidsarbetslösa.
          </note>
          <note>
            För det andra gör vi också en rad insatser som handlar om att
            öka sysselsättningen och tillväxten.
          </note>
          <note>
            Jag har nämnt en sak som jag tror har oerhört stor betydelse
            för sysselsättning och tillväxt, nämligen maxtaxan. Men det finns
            också förslag som är riktade till just de arbetshandikappade,
            nämligen lönebidragen som har stor betydelse och som vi föreslår
            ska öka åren framöver.
          </note>
          <note>
            Ett område som är viktigt ur sysselsättningssynpunkt är våra
            arbetsplatser. Det är viktigt att vi kan vara framgångsrika när
            det gäller att bekämpa ohälsan på våra arbetsplatser och i våra
            arbetsmiljöer.
          </note>
          <note>
            Därför har regeringen dragit i gång ett särskilt projekt på detta
            område med några statsråd i spetsen för ett projektarbete som
            siktar till att tillsammans med arbetsmarknadens parter, arbetsgivare,
            fackliga organisationer, försäkringskassan, arbetsförmedlingen,
            olika rehabiliteringsinstitut, sjukvården, kommunerna och alla
            som är intresserade av våra arbetsplatser och våra arbetsmiljöer
            gemensamt ska kunna forma arbetsplatser som gör att vi kan hålla
            nere sjukfrånvaron och långtidssjukskrivningarna för framtiden.
          </note>
          <note>
            Vi har i dag inte någon sjukskrivningsfrekvens som är i närheten
            av den som vi hade i slutet av 80-
          </note>
          <note>
            talet och i början av 90-talet, men det finns en viss tendens
            till ökning under senare tid, och det är den utvecklingen som
            vi vill bryta så att vi inte kommer tillbaka till de nivåer som
            vi hade för tio år sedan.
          </note>
          <note>
            Därför är det oerhört viktigt att vi får till stånd ett bra samarbete
            på detta område. Det är ingenting som vi kan fatta beslut om själva
            i kammaren, utan det är någonting som fordrar alla dessa medverkandes
            insatser som jag tidigare nämnde. Det finns många fler konkreta
            saker bland det trettiotal förslag som vi har i vårpropositionen
            som ökar sysselsättningen i fortsättningen.
          </note>
          <note>
            Det tredje och sista området som vi också har markerat på jobbområdet
            handlar om våra invandrare, där vi förstärker arbetsförmedlingarna
            med särskilda resurser för våra invandrare och ger kompletterande
            utbildning både i svenska språket och på annat sätt för invandrare
            som t.ex. har högskoleutbildning men som behöver komplettering
            för att kunna utöva sitt tidigare yrke även i Sverige. Vi försöker
            skräddarsy utbildningar för t.ex. tvåspråkig personal inom primärvård
            och äldreomsorg. Det är ett bra exempel också på hur många av
            våra invandrare som kom till
          </note>
          <note>
            Sverige på 50- och 60-talen nu kommer upp i sådana åldrar att
            de blir delaktiga i äldreomsorg eller någon form av sjukvård och
            där det behövs tvåspråkig personal och där många kan göra stora
            insatser.
          </note>
          <note>
            Vi gör särskilda insatser inte minst när det gäller rådgivningsverksamhet
            för de invandrare som vill starta eller driver småföretag, vilket
            också är en viktig insats när det gäller utvecklingen av fler
            jobb åren framöver.
          </note>
          <note>
            Alltsedan den socialdemokratiska regeringen tillträdde 1994 har
            vi konsekvent prioriterat insatser för vård, skola och omsorg.
            Det var till att börja med naturligtvis svårt att skapa ett ekonomiskt
            utrymme för detta när vi samtidigt skulle budgetsanera. Och i
            takt med att ekonomin har blivit bättre har vi också kunnat höja
            nivån, och nu handlar det om en nivåhöjning på drygt 20 miljarder
            kronor mer till skola, vård och omsorg jämfört med i mitten av
            90-talet. Men, och det är väl det mest anmärkningsvärda just nu,
            den största ökningen sker faktiskt när det gäller den ekonomiska
            tillväxten, och den innebär att kommunerna via sina inkomstskatter
            i år får 28 miljarder kronor mer och nästa år 22 miljarder kronor
            mer. Det innebär att de egna intäkterna till kommuner och landsting
            växer så kraftigt att det bör ge möjligheter för de flesta kommuner
            och landsting att kraftigt kunna förbättra sina verksamheter i
            fortsättningen.
          </note>
          <note>
            Till sist vill jag bara säga några ord om skattepolitiken. Vi
            har under den här mandatperioden ett nytt skede i svensk skattepolitik.
            Den goda utvecklingen av svensk ekonomi har alltså möjliggjort
            skattesänkningar som både stimulerar tillväxt och en ökad rättvisa.
            Och i motsats till tidigare skattesänkningar i början av 90-talet
            är det finansierade skattesänkningar, vilket moderaterna särskilt
            kanske bör uppmärksamma. Vi skrev också i vårpropositionen att
            vi i samband med budgetpropositionen i höst ska göra en förnyad
            bedömning av det samhällsekonomiska utrymmet. Det är då tre områden
            som är centrala för oss. Det handlar för det första om att vidmakthålla
            god budgetdisciplin, för det andra om låg inflation och för det
            tredje om låga nominella löneökningar.
          </note>
          <note>
            Om det mesta tyder på att dessa faktorer är på plats kan vi också
            i budgeten i höst föreslå en fortsatt sänkning av skatterna. För
            mig som socialdemokrat står skattesänkningar för låg- och medelinkomsttagare
            i första rummet, och det tror jag också att det finns en bred
            majoritet för här i kammaren.
          </note>
          <note>
            Den stora skiljelinjen i svensk skattepolitik finns faktiskt
            mellan moderaterna och alla oss övriga. Moderaternas huvudförslag
            i deras motion är att avskaffa den statliga skatten. Jag tycker
            att det som moderaterna föreslår är fördelningspolitiskt stötande.
            Jag ska inte recensera moderaternas skatteförslag. Jag ska i stället
            citera statsvetaren Erik Åsard som skrev följande på en debattsida
            i en av våra morgontidningar för ett tag sedan.
          </note>
          <note>
            "Nyligen presenterade moderaterna ett förslag om att avskaffa
            den statliga inkomstskatten och i stället införa en 'platt skatt'
            - - -. Detta är en idé som länge omhuldats av konservativa amerikanska
            tankesmedjor
          </note>
          <note>
            - - -.
          </note>
          <note>
            Förslaget går idémässigt tillbaka på den 'nedsippringsteori'
            som nådde stor spridning under Ronald
          </note>
          <note>
            Reagans presidenttid på 1980-talet."
          </note>
          <note>
            Sedan fortsätter Erik Åsard:
          </note>
          <note>
            "Denna ideologi som illa klarade mötet med 90-
          </note>
          <note>
            talets krisekonomi, bär fortfarande upp moderaternas skattepolitiska
            resonemang. I USA är idén om en
          </note>
          <note>
            'platt skatt' - - - i dag omstridd, och det republikanska partiet
            har ännu inte gjort den till sin.
          </note>
          <note>
            Ledande konservativa politiker inser svårigheten med att sälja
            förslag som så uttalat skulle gynna höginkomsttagarna. Guvernör
            George W Bush, som blir republikanernas presidentkandidat i sommar,
            har det till exempel inte på sitt program."
          </note>
          <note>
            Gunnar Hökmark, hur kunde ni moderater i Sverige hamna så snett
            i skattedebatten?
          </note>
          <note>
            Herr talman! Det betänkande som riksdagen nu ska fatta beslut
            om är ett bra betänkande. Det är en politik för jobb, tillväxt
            och rättvisa. Det är en politik för utveckling och jämlikhet.
            Det är en politik för barn och barnfamiljer. Det är en politik
            som vi kan vara stolta över. Kort sagt är det en politik för framtiden.
          </note>
          <note type="speaker">
            Anf. 58 MATS ODELL (kd) replik:
          </note>
          <note>
            Herr talman! Finansministern börjar med att ifrågasätta om vi
            lever i olika världar. Jag tror att han har rätt på en punkt,
            att vi lever i olika begreppsvärldar.
          </note>
          <note>
            Bosse Ringholm använder ordet reform synonymt med statlig utgift.
            Jag tror att för oss andra på den borgerliga kanten har ordet
            reform en något annan betydelse. Telelagen har nämnts här. Låt
            mig bara konstatera att när jag som ansvarigt statsråd och föredragande
            för den nya telelagen kunde konstatera att
          </note>
          <note>
            Socialdemokraterna och Vänsterpartiet motarbetade den reformen
            med näbbar och klor så byggde det på en ideologisk insikt som
            de då hade och nu tydligen har övergivit, vilket gläder oss. Men
            en reform innebär ju att man gör någonting bättre. Man skapar
            ett mervärde genom att göra något enklare och bättre.
          </note>
          <note>
            Och i fråga om detta efterlyser vi åtgärder från regeringssidan.
          </note>
          <note>
            Herr talman! Äntligen har vi råd med reformer, säger Bosse Ringholm,
            och börjar strö pengar över landet. Han satsar på barnen, jobben
            och de arbetslösa ungefär som om han äger medborgarnas pengar
            och nu är beredd att ge tillbaka lite grann på de här områdena.
          </note>
          <note>
            Vi vill se en annan utveckling där medborgarna får behålla mer
            av sina egna inkomster. Det skulle vara intressant att få höra
            vad finansministern säger om den framtida utvecklingen på det
            området. Det har talats om skattesänkningar, men väldigt lite
            konkret har ännu kommit ut.
          </note>
          <note>
            Det finns de som är frestade att överge det fastlagda utgiftstaket,
            säger finansministern. Detta är dagens understatement. Vi har
            ju nyss haft en partikongress som har slagit fast att de ska bort
            helt och hållet.
          </note>
          <note>
            Därför måste slutligen min fråga till finansministern bli: Hur
            ser ert alternativ ut tillsammans med
          </note>
          <note>
            Vänstern och Miljöpartiet? Stämmer det att er partistyrelse har
            överlåtit till verkställande utskottet eller partiledningen att
            sköta uppbrottet från vänstersamarbetet? Ni är ju inne i en upplösningsprocess
            av ert regeringsalternativ.
          </note>
          <note>
            Nu finns det ett nytt alternativ med fyra partier som blir mer
            och mer sammansvetsade om en gemensam politik. Hur ser socialdemokraternas
            framtida regeringskamrater ut?
          </note>
          <note>
            Anf. 59 Finansminister BOSSE
          </note>
          <note type="speaker">
            RINGHOLM (s) replik:
          </note>
          <note>
            Herr talman! Mats Odell tycker att det är viktigt att varje person
            får möjlighet att behålla mer av sina egna pengar. Jag delar den
            uppfattningen. Det är det som regeringens ekonomiska politik går
            ut på, på minst två olika sätt.
          </note>
          <note>
            Det första är att vi har haft en bättre reallöneutveckling under
            senare tid än på mycket länge. Den ekonomiska politiken har möjliggjort
            att vi för det första har haft en mycket låg inflation eller ingen
            inflation alls under långa perioder. För det andra har den också
            gett utrymme för en löneutveckling på arbetsmarknaden som gjort
            att vi har haft en reallöneutveckling som är den bästa på kanske
            flera årtionden.
          </note>
          <note>
            Det andra är att vi via de skattesänkningar som framför allt
            riktades till låg- och medelinkomsttagare via kompensationen av
            egenavgifterna från årsskiftet har möjliggjort att folk kan få
            behålla en större del av sin egen inkomst.
          </note>
          <note>
            Men det kanske allra viktigaste för väldigt många människor i
            vårt land är att få möjlighet till en egen inkomst via ett eget
            jobb. Ingen annan än den socialdemokratiska regeringen har kämpat
            så hårt och intensivt för att just sätta arbetslöshetsfrågorna,
            jobbfrågorna i centrum. Jag har lagt märke till att när de fyra
            borgerliga oppositionspartierna har framträtt här under förmiddagen
            har de inte strött många ord över sysselsättningsfrågor och jobbfrågor.
            Framför allt har de inte haft särskilt många konkreta konstruktiva
            förslag på det området.
          </note>
          <note>
            Till sist, Mats Odell, borde väl Mats Odell som gör anspråk på
            att vilja regera ihop med moderaterna vara något bekymrad över
            att samtidigt som han föreslår vissa utökningar av verksamhet,
            sjukvård och annat vill moderaterna skära bort 15 miljarder kronor
            just på vårdområdet och de centrala välfärdsområdena. Det skulle
            innebära 50 000 färre anställda i sjukvården. Det borde väl bekymra
            Mats Odell.
          </note>
          <note type="speaker">
            Anf. 60 MATS ODELL (kd) replik:
          </note>
          <note>
            Herr talman! Den ekonomiska tillväxten är för närvarande god.
            Men jag nämnde i mitt inledningsanförande att Långtidsutredningen
            pekar på att till 2015
          </note>
          <note>
            ser man en tillväxt i genomsnitt på 1,9 %. Efter 2008
          </note>
          <note>
            är vi nere i någonstans kring 0,8 % tillväxt.
          </note>
          <note>
            Det här är det som borde bekymra regeringen. Jag hoppas att finansministern,
            när vi nu diskuterar riktlinjerna för den ekonomiska politiken,
            något utvecklar det. Hur vill man möta både den demografiska utvecklingen
            och den utveckling som ligger i den försämrade tillväxten? Måste
            vi inte vårda de lättrörliga skattebaserna i den alltmer globaliserade
            ekonomi vi lever i? Är det möjligt för regeringen att tänka sig
            att göra något åt att vi faktiskt har de högsta skattesatserna
            på de bredaste skattebaserna med den absolut effektivaste skatteindrivningen
            samtidigt som vi har fri rörlighet på kapital?
          </note>
          <note>
            Är det ett dilemma som det är möjligt för regeringen att ideologiskt
            komma över tillsammans med
          </note>
          <note>
            Vänsterpartiet och Miljöpartiet att t.ex. dubbelbeskattningen
            på svenskt risksparande driver kapital ur landet, att förmögenhetsskatten
            är något som dels straffar ett ansvarigt beteende från medborgarnas
            sida, dels driver svenskt kapital ur landet? Måste vi inte ta
            tag i dessa långsiktiga politiskt faktiskt svårhanterliga frågor
            om vi ska klara framtidens utmaningar?
          </note>
          <note>
            Anf. 61 Finansminister BOSSE
          </note>
          <note type="speaker">
            RINGHOLM (s) replik:
          </note>
          <note>
            Herr talman! Mats Odell är mycket mångordig, men på två repliker
            gånger två minuter - fyra minuter
          </note>
          <note>
            - lyckas han inte på något sätt kommentera det som i varje fall
            jag upplever som mycket märkligt men som han uppenbarligen inte
            ens tycker är ett bekymmer.
          </note>
          <note>
            Det är att han vill samregera och påstår att det finns ett gemensamt
            borgerligt alternativ med ett moderat samlingsparti som vill skära
            bort 15 miljarder kronor från viktiga välfärdsområden.
          </note>
          <note>
            Alldeles nyss har den socialdemokratiska regeringen gjort upp
            om försvaret med Centerpartiet, ett annat borgerligt parti, om
            att förstärka sjukvården med 8 miljarder kronor. Det gillar inte
            moderaterna.
          </note>
          <note>
            Moderaterna skär bort 15 miljarder kronor ur välfärden. Det är
            detta moderata parti som Mats Odell ska var stödtrupp till i en
            tänkt borgerlig regeringskonstellation. Men om detta hade han
            ingenting att säga.
          </note>
          <note>
            I stället ägnar han mer tid åt att diskutera vad som händer om
            åtta, tio, femton år med den svenska tillväxten. Låt oss gärna
            diskutera det, men låt oss ha som utgångspunkt att den goda tillväxt
            vi nu har, år
          </note>
          <note>
            2000 och förhoppningsvis år 2001, ska vi kunna förmera under
            en längre period om vi beter oss klokt.
          </note>
          <note>
            Det kan vi göra om vi satsar mer på att låta fler människor komma
            ut på arbetsmarknaden och ser till att företagen får bra arbetskraft,
            om vi satsar mer på utbildning och tar hänsyn till att vi har,
            som Mats
          </note>
          <note>
            Odell sade, en demografisk utveckling som är lite utmanande för
            framtiden eftersom vi vet att det blir färre personer i förvärvsintensiv
            ålder. Det har vi verkligen förberett både genom den inriktning
            som finns i vårproposition och genom det material som har tagits
            fram t.ex. i Finansdepartementets långtidsutredning. Det är en
            spännande framtidsdebatt.
          </note>
          <note>
            Men jag noterar till sist att debatten just nu om det oerhört
            stora gapet mellan Moderaterna och Kristdemokraterna i synen på
            välfärden och skatterna tycks
          </note>
          <note>
            Odell vilja glömma så fort som möjligt.
          </note>
          <note type="speaker">
            Anf. 62 GUNNAR HÖKMARK (m) replik:
          </note>
          <note>
            Herr talman! Finansministern har för vana att upprepa saker gång
            efter gång, oavsett om de är sanna eller ej. Det försvårar all
            meningsfull politisk debatt.
          </note>
          <note>
            Det är som finansministern säger att det som är avgörande för
            kommuner och landsting är tillväxten i ekonomin och den växande
            skattebasen. Därför ser vi nu att landsting och kommuner får mer
            och mer resurser.
          </note>
          <note>
            Det är inte sant att vi vill skära ned på sjukvården.
          </note>
          <note>
            Det är inte sant. Men Ringholm upprepar det och kommer att upprepa
            det därför att det är skrivet på de karbonpapper han har med sig
            till dessa debatter.
          </note>
          <note>
            Jag skulle vilja säga ytterligare en sak när det gäller den debatt
            som har varit här i dag. Ni saknar reformpolitik och ni saknar
            budgetpolitik. Det är t.o.m. så att finansministern när han började
            sitt anförande ironiserade över det som är 90-talets reformer
            och som har gett de många olika möjligheter vi i dag ser i företagande
            och näringsliv. Men var inte telemarknadsavregleringen en reform
            värd att lyfta fram?
          </note>
          <note>
            Det brukar ju i alla fall Björn Rosengren göra.
          </note>
          <note>
            Jag skulle vilja ha svar på frågan: Tycker Bosse
          </note>
          <note>
            Ringholm att telemarknadsavregleringen var en bra reform? Då
            vill jag också ställa frågan: Varför vill han inte gå vidare inom
            andra områden för att öppna för konkurrens och företagande? Det
            är det som är problemet.
          </note>
          <note>
            Vi har en bra ekonomi i Sverige, men det är en dålig ekonomisk
            politik ni för i dag. Ni lägger inte grunden för att det ska gå
            bra för Sverige under de kommande åren. Ni tar inte hänsyn till
            den växande arbetskraftsbristen. Ni tar inte hänsyn till den växande
            segregationen. Ni tar inte hänsyn till det faktum att många människor,
            många fler än de ni möter i de öppna arbetslöshetsköerna, står
            utan arbete. Ni genomför inte det som är morgondagens reformer.
            I
          </note>
          <note>
            ställer låter ni utgifterna skena i väg.
          </note>
          <note>
            Vi har i dag den snabbaste utgiftsökningen under mycket lång
            tid i statens finanser. De utgiftstak som ni har fastställt handlar
            om 82 miljarder. Likväl kommer ni att övertrassera det enligt
            Ekonomistyrningsverket, och likväl budgettricksar ni.
          </note>
          <note>
            Jag skulle vilja att finansministern svarar på frågan: Varför
            kan ni inte ta tag i den budgetutvecklingen?
          </note>
          <note>
            Anf. 63 Finansminister BOSSE
          </note>
          <note type="speaker">
            RINGHOLM (s) replik:
          </note>
          <note>
            Herr talman! Gunnar Hökmark har uppenbarligen svårt att bestämma
            sig för om han ska stå på det ena eller det andra benet. Han försöker
            köra den dubbla taktiken. Å ena sidan säger han att det inte längre
            genomförs några reformer i Sverige. Det finns inga reformer i
            vårpropositionen. Å andra sidan säger han:
          </note>
          <note>
            Jag vill varna för kostnadsutvecklingen. Jag vill varna för att
            ni gör av med så mycket pengar. Det vore kanske bra om Gunnar
            Hökmark och moderaterna bestämde sig för vilken av argumentationslinjerna
            man ska använda.
          </note>
          <note>
            Det är sant att vi har väldigt många reformer i vårpropositionen,
            som jag också har räknat upp här.
          </note>
          <note>
            Det är sant att vi har mycket hårt hävdat principen om utgiftstaket
            för att hålla kontroll på utgifterna. Det kommer vi att göra också
            i fortsättningen. Men det är lika sant att moderaterna velat minska
            statens insatser.
          </note>
          <note>
            Jag säger lite vänligt att moderaterna vill plocka bort åtminstone
            15 miljarder från välfärden. Jag skulle kunna gå mycket längre
            genom att exempelvis säga nej till de 8 miljarderna från försvarsöverenskommelsen
            som regeringen och Centerpartiet har gjort. De 8 miljarderna går
            till sjukvården.
          </note>
          <note>
            Det finns ytterligare ett antal insatser där man vill försämra.
            Det gäller arbetslöshetskassan, sjukförsäkringen och andra saker.
            Åtminstone 15 miljarder vill man plocka bort från välfärden. Jag
            tycker inte att
          </note>
          <note>
            Hökmark behöver bli upprörd över det. Det är hans egen politik.
            Jag upprörs som socialdemokrat över en sådan politik, men jag
            förstår inte varför han själv är upprörd över sin egen politik,
            eftersom det är den politik han vill ha.
          </note>
          <note>
            Vi behöver mer konkurrens på ett antal områden i
          </note>
          <note>
            Sverige i dag, Gunnar Hökmark. Det gäller t.ex. oljebolagen.
            De har under senare tid höjt priserna rätt ordentligt med hänvisning
            till dollarkurser och allt annat som höjs. Nu har dollarkursen
            gått ned 50, 60
          </note>
          <note>
            öre de senaste veckorna. Jag har ännu inte sett något bensinbolag
            som med den motiveringen har sänkt priset.
          </note>
          <note type="speaker">
            Anf. 64 GUNNAR HÖKMARK (m) replik:
          </note>
          <note>
            Herr talman! Det behövs mer konkurrens. Men problemet är att
            finansministern och regeringen går i täten för att motverka konkurrens
            inom några av de viktigaste områdena i samhället.
          </note>
          <note>
            När det gäller reformer och utgifter finns det en grundläggande
            skiljelinje mellan er socialdemokrater och de borgerliga. Vi anser
            inte att ökade utgifter som sådana är reformer. Det kan behövas
            ökade utgifter inom olika viktiga områden för att slå vakt om
            de som har det allra största stödet.
          </note>
          <note>
            Det är t.ex. så att vi sammantaget har en helt annan budgetstrategi
            än vad ni har. Vi anser att man inom ramen för mycket mer strikta
            budgetramar ska slå vakt om änkor och handikappade. Men ni som
            låter utgifterna skena i väg drar t.o.m. ned på de handikappades
            stöd från staten.
          </note>
          <note>
            Jag skulle vilja att Ringholm förklarade vem som funderade ut
            någon mörk natt, att när man ska spara, så ska man spara på de
            handikappade och änkorna.
          </note>
          <note>
            Var det Göran Persson, var det Bosse Ringholm eller var det kanske
            Matz Hammarström? Det kunder vara intressant att få den interiörbilden
            här i riksdagen.
          </note>
          <note>
            Till slut ytterligare en fråga om skatterna. Bosse
          </note>
          <note>
            Ringholm brukar hävda att sänkta skatter hotar välfärden. Jag
            hävdar nog motsatsen. Sänkta skatter innebär att människor själva
            får en del av välfärden att bestämma över. Sänkta skatter kan
            också leda till att vi får mer företagande och mer jobb som skapar
            mer välfärd i form av både skattepengar och enskilda människors
            välfärd.
          </note>
          <note>
            Den skattefråga som Bosse Ringholm mest av allt är upptagen av
            är sänkt skatt på sprit. Hur kan det komma sig att sänkta skatter
            på företagande och jobb hotar välfärden medan sänkta skatter på
            sprit inte är något bekymmer alls? Den balansen i socialdemokratisk
            skattepolitik tycker jag vore intressant för kammaren att få ta
            del av.
          </note>
          <note>
            Anf. 65 Finansminister BOSSE
          </note>
          <note type="speaker">
            RINGHOLM (s) replik:
          </note>
          <note>
            Fru talman! Sänkta skatter hotar välfärden, Gunnar Hökmark, om
            skatterna inte finansieras. Det har svenska folket en oerhört
            dyrköpt erfarenhet av för en sju åtta år sedan. Det fanns en regering
            som tillämpade just den principen. Det ledde till en sådan ekonomisk
            moras som vi aldrig tidigare hade haft i svensk ekonomisk historia.
          </note>
          <note>
            Sänkta skatter med en bra fördelningsprofil på det sätt som regeringen
            föreslog i höstas och som genomfördes från den 1 januari, och
            som är finansierade skattesänkningar, leder till att vanliga inkomsttagare
            får mer pengar för konsumtion. Det leder till att vi får en positiv
            utveckling. Det leder också till att vi kan bekämpa arbetslösheten
            bättre.
          </note>
          <note>
            Därför är det naturligtvis för varje person som står utanför
            arbetsmarknaden oerhört viktigt att få en chans att komma in antingen
            man är invandrare, arbetshandikappad, långtidsarbetslös eller
            tillhör någon annan grupp. Om detta har moderaterna ingenting
            att säga. Jo, en sak: Vi försämrar gärna arbetslöshetsersättningen
            för de grupperna.
          </note>
          <note>
            Det är det bud som moderaterna har till de arbetslösa. Det handlar
            inte om att ge dem ett jobb, och inte om att göra en insats för
            att ge dem en chans att komma in på arbetsmarknaden. Moderaterna
            gick emot det som har varit en succé under senare tid just för
            de långtidsarbetslösa. Tiotusen långtidsarbetslösa har fått jobb
            tack vare den anställningsgaranti som infördes av riksdagen i
            höstas.
          </note>
          <note>
            Jag tycker att det är fel att som Gunnar Hökmark tala om att
            vi skulle försämra för handikappade änkor, om jag förstod honom
            rätt. Vi förstärker för de handikappade. Vi förstärker för personer
            med funktionshinder. Vi hade förslag i budgetpropositionen -
          </note>
          <note>
            och fullföljer det nu - om den s.k. assistansreformen.
          </note>
          <note>
            Det innebär att även de över 65 år får stödet i fortsättningen.
            Det är en stor handikappreform som vi genomför.
          </note>
          <note type="speaker">
            Anf. 66 KARIN PILSÄTER (fp) replik:
          </note>
          <note>
            Fru talman! Förra året citerade finansministern av misstag Bertil
            Ohlin, Folkpartiets gamle partiledare, när han sade att det måste
            löna sig att arbeta. Jag tänkte fortsätta med ett annat Ohlincitat,
            nämligen att man måste vårda de välståndsbildande krafterna. Det
            tycker jag också är ett citat av Bertil Ohlin som finansministern
            borde ta till sig.
          </note>
          <note>
            Vi hör här hela tiden att reformer är utgifter och att skattesänkningar
            är fördelningspolitik. Men välstånd är inte någonting som sprutar
            av sig själv ur marken. Det måste skapas och arbetas ihop. Därför
            skulle jag tycka det var mycket intressant om finansministern
            nu i en replik, i stället för i sitt huvudanförande eller i vårpropositionen,
            kunde ge sin syn på hur man ska vårda de välståndsbildande krafterna
            och framför allt hur vi ska skapa ett internationellt konkurrenskraftigt
            skattesystem i Sverige.
          </note>
          <note>
            Delar finansministern sin partikollega Tony Blairs uppfattning
            att man inte bör ägna sig åt skatteharmonisering uppåt genom gemensamma
            regler i EU, utan att vi var och en på hemmaplan ska se över skatterna
            så att vi inte jagar ut jobb ur Europa? Det tycker jag skulle
            vara ett bra besked.
          </note>
          <note>
            Ett annat bra besked vore att man tycker att man ska gå vidare
            med den typ av strukturreformer som kan öka människors möjligheter
            till jobb och företagande här i Sverige. Avregleringen av telemarknaden
            har varit jättebra, och det har framför allt varit bra för männen.
          </note>
          <note>
            Är finansministern beredd att gå vidare med ett annat viktigt
            område, nämligen vårdsektorn och utbildningssektorn? Där finns
            stora framtidsmöjligheter. Hela biotekniksidan ligger i anknytning
            till vården. Utbildning är hela världens framtidssektor, och det
            är det område där kvinnorna finns. Är finansministern beredd att
            gå vidare med den typen av strukturreformer även för kvinnorna?
          </note>
          <note>
            En annan fråga är arbetsutbudet. Ibland när jag läser texterna
            om maxtaxa känner jag att det på något sätt är 40-talisternas
            slutgiltiga hämnd på sina barn. I
          </note>
          <note>
            takt med att arbetsutbudet kommer att minska är det just småbarnsmammorna
            som ska arbeta mer. Har finansministern verkligen inget annat
            recept för hur vi ska klara den demografiska utmaningen i framtiden
            än att småbarnsmammorna ska lösa uppgiften?
          </note>
          <note>
            Anf. 67 Finansminister BOSSE
          </note>
          <note type="speaker">
            RINGHOLM (s) replik:
          </note>
          <note>
            Fru talman! Jag minns faktiskt inte bara Bertil
          </note>
          <note>
            Ohlin utan även Bengt Westerberg, för att ta några tidigare folkpartiledare.
            Jag minns Bertil Ohlin för diskussionen om att det ska löna sig
            att arbeta. Det var inte något felcitat från min sida, utan det
            var medvetet.
          </note>
          <note>
            Det vi gör i familjepolitiken och i arbetsmarknadspolitiken är
            verkligen att förmera möjligheterna för inte minst kvinnorna att
            kunna arbeta i fortsättningen. Det förvånar mig faktiskt att Karin
            Pilsäter ingenting har lärt av Bertil Ohlin, och möjligtvis ännu
            mindre av Bengt Westerberg. Han var ändå ansedd som den som ville
            främja jämställdheten på olika områden.
          </note>
          <note>
            Bengt Westerberg var den som tyckte det var bra med föräldraförsäkring.
            När vi i vårt stora familjepolitiska reformpaket föreslår både
            maxtaxa och utbyggd föräldraförsäkring tycks ingenting av detta
            längre passa Folkpartiet. Jag beklagar att Folkpartiet har bytt
            fot i jämställdhetsarbetet. Det hade varit en styrka om även Folkpartiet
            på samma sätt som under
          </note>
          <note>
            Bengt Westerbergs tid tyckt det varit bra med förstärkt föräldraförsäkring
            och maxtaxa som vi nu har föreslagit.
          </note>
          <note>
            Vi gör det inte minst mot bakgrund av hur oerhört viktigt det
            är att få ut fler personer på arbetsmarknaden och få bättre syssesättningssituation.
            Till min stora glädje kan jag konstatera att resultatet av arbetskraftsundersökningen
            nu har kommit för några minuter sedan och den visar att vi under
            maj månad hade en arbetslöshet i Sverige på 4,1 %, vilket är väldigt
            nära 4-procentsmålet. För kvinnorna var arbetslösheten i maj,
            Karin Pilsäter, 3,8 %. Jag tycker att det är ett utomordentligt
            glädjande besked.
          </note>
          <note>
            Vi är på rätt väg med den ekonomiska politiken, och vi är på
            rätt väg med de insatser som görs via arbetsmarknadspolitiken
            och i välfärden. Inte minst kommer kvinnors möjlighet att få jobb
            i exempelvis sjukvården att öka genom våra insatser - regeringens,
          </note>
          <note>
            Centerns, Vänsterpartiets, och Miljöpartiets insatser -
          </note>
          <note>
            för att ta fram ytterligare 9 miljarder kronor till sjukvården
            de närmaste åren.
          </note>
          <note type="speaker">
            Anf. 68 KARIN PILSÄTER (fp) replik:
          </note>
          <note>
            Fru talman! Det är möjligt att Bosse Ringholms närminne är tillräckligt
            bra för att komma ihåg personen Bengt Westerberg, men han har
            uppenbarligen inte förstått särskilt mycket av den politik som
            Bengt
          </note>
          <note>
            Westerberg försökte förmedla, nämligen att jämställdhet handlar
            om makt till kvinnorna.
          </note>
          <note>
            Delad makt, delat ansvar - så hette vår jämställdhetsproposition,
            och socialdemokraterna anslöt sig i efterhand till de flesta förslagen.
            Men er jämställdhetspolitik handlar inte om delad makt och delat
            ansvar, utan den handlar om mer makt åt staten och ansvaret åt
            kommunerna.
          </note>
          <note>
            Jag behöver möjligen påminna Bosse Ringholm om föräldraförsäkringens
            konstruktion. Man får bara ut pengarna genom att vara ledig och
            inte arbeta, och det ökar knappast arbetskraftsutbudet - tvärtom.
          </note>
          <note>
            Folkpartiet har aldrig någonsin haft på förslag att förlänga
            föräldraförsäkringen från tolv månader, vare sig med eller utan
            Bengt Westerberg.
          </note>
          <note>
            Dessutom fyller inte heller maxtaxan den funktion som vi skulle
            önska. Den ger ju minst sänkning av marginaleffekterna åt de människor,
            kvinnor, som har de minsta marginalerna och de högsta marginaleffekterna.
            De största sänkningarna, såväl fördelningspolitiskt statiskt som
            dynamiskt, ges åt dem som redan har ganska stor frihet och ganska
            låga marginaleffekter, dvs. mammor som jag själv. Det tycker inte
            jag är det stora problemet.
          </note>
          <note>
            Det stora problemet är alla de lågavlönade kvinnor med höga marginaleffekter
            och små marginaler.
          </note>
          <note>
            De får väldigt lite hjälp av er maxtaxa, och de får definitivt
            ingen hjälp att kunna styra och ställa lite mer i sin egen vardag.
            Men det är de som ska arbeta mer.
          </note>
          <note>
            Ni har inget svar på hur vi ska kunna lösa de långsiktiga framtida
            utmaningarna att klara äldreomsorgen, sjukvården och produktionen.
            När 40-talisterna drar sig tillbaka är det tydligen småbarnsmammorna
            som ska lösa den uppgiften, och det tycker jag är trist.
          </note>
          <note>
            Jag skulle i stället vilja att socialdemokraterna och hela vänsterblocket
            funderade lite över vad jämställdhet och välstånd handlar om.
            Det handlar om människors frihet och möjlighet att kunna skapa
            välstånd och bestämma mer i sin egen vardag. Där tror jag att
            er politik lämnar en hel del övrigt att önska och att våra förslag
            ligger betydligt bättre i linje med att kunna jobba och verka
            för både kvinnor och män.
          </note>
          <note>
            Anf. 69 Finansminister BOSSE
          </note>
          <note type="speaker">
            RINGHOLM (s) replik:
          </note>
          <note>
            Fru talman! En viktig princip i jämställdhetspolitiken är att
            ge alla människor möjlighet att försörja sig själva, att ge alla
            möjlighet att få ett jobb. Folkpartiet tyckte tidigare att det
            var viktigt att vi, som ett led i jämställdhetspolitiken, skulle
            kunna utforma våra taxor i barnomsorg och annat på ett sådant
            sätt att det underlättade människors - inte minst kvinnors
          </note>
          <note>
            - inträde på arbetsmarknaden. Men där har uppenbarligen Folkpartiet
            övergett sin gamla linje och lierat sig med de moderata krafterna.
          </note>
          <note>
            Det är glädjande att kunna konstatera att vi nu har nått 4-procentsmålet.
            Vi hade 3,8 % arbetslöshet i maj månad för kvinnorna i Sverige.
            Det visar att vi genom stora insatser har nått ett oerhört betydelsefullt
            och omstritt mål, som har betvivlats av många i de borgerliga
            partierna.
          </note>
          <note>
            Men det är inte slutmålet för oss socialdemokrater. För oss är
            det full sysselsättning som gäller för såväl kvinnor som män.
            Därför tror vi att maxtaxereformen, föräldraförsäkringen och annat
            också ska kunna underlätta för fler personer att komma ut på arbetsmarknaden
            i framtiden.
          </note>
          <note>
            Jämställdhetspolitiken handlar om makt, men makten går via jobbet.
            Makten över sin egen situation går via att ha ett jobb och kunna
            försörja sig. Jag beklagar att Folkpartiet numera har slirat över
            i högerfilen och övergett den jämställdhetsprofil som man hade
            tidigare.
          </note>
          <note type="speaker">
            Anf. 70 LENA EK (c) replik:
          </note>
          <note>
            Fru talman! Jag måste inledningsvis säga att också jag gläder
            mig åt att vi i försvarsuppgörelsen har kunnat nå en överenskommelse
            om att föra över 8
          </note>
          <note>
            miljarder till vården. Av de fyra särskilt utpekade områdena
            tycker jag att det är bra att man lägger pengar på psykvården
            och äldreomsorgen.
          </note>
          <note>
            Finansministern tar upp satsningen på barnen som en av de stora
            sakerna i vårpropositionen och finansutskottets betänkande, som
            vi nu diskuterar. Jag skulle vilja ställa några frågor om hur
            den verklighet som finns utanför det här huset sammanfaller med
            finansministerns ambition.
          </note>
          <note>
            Det första jag funderar över är förstås situationen i skolan,
            där var femte elev går ut grundskolan med otillräckliga läs- och
            skrivkunskaper. Var tionde elev är inte behörig att fortsätta
            på gymnasiet, men vi vet att det nästan är omöjligt att få ett
            jobb om man inte har en ordentlig grundutbildning.
          </note>
          <note>
            Maxtaxan är ju ingen barnreform. Finansministern själv nämnde
            den i samband med sysselsättningen och tillväxten, där maxtaxan
            ska vara en viktig pusselbit. Jag tror faktiskt att Karin Pilsäter
            har rätt ingångsvärden i den här diskussionen.
          </note>
          <note>
            Dessutom är det så att vissa föräldrar tjänar flera tusen kronor
            i månaden på förslaget, kanske upp till
          </note>
          <note>
            3 000 kr, medan andra bara tjänar hundralappar. Det är ett heltokigt
            förslag fördelningspolitiskt.
          </note>
          <note>
            Fördelningspolitiken är också heltokig i föräldraförsäkringen
            som den ser ut i dag. För vissa barn är det värt 60 kr om dagen
            att de får ha sina föräldrar hemma genom föräldraförsäkringen.
            Men för andra barn är det värt nästan 600 kr om dagen att de får
            ha sina föräldrar hemma genom föräldraföräkringens reglering.
          </note>
          <note>
            Den här skillnaden i hur man ser på olika grupper av barn gagnar
            inte barns rättigheter. Barn i t.ex.
          </note>
          <note>
            familjevåldssituationer har en väldigt utsatt position, och jag
            tycker sammantaget att den här satsningen på barnen klingar ganska
            tomt.
          </note>
          <note>
            Anf. 71 Finansminister BOSSE
          </note>
          <note type="speaker">
            RINGHOLM (s) replik:
          </note>
          <note>
            Fru talman! Jag lyssnade noga på Lena Eks anförande för en stund
            sedan, och det var ganska välgörande att hon tog avstånd ifrån
            moderaternas skattepolitik. Den skattepolitiken skulle inte tillföra
            samhället några ytterligare resurser, vare sig till skolan, sjukvården
            eller omsorgen.
          </note>
          <note>
            Därför är jag på samma sätt som Lena Ek glad över att vi har
            nått en överenskommelse om en stor satsning på sjukvården. Jag
            är medveten om att det finns andra områden, som skolan och jobben,
            som också behöver ännu större satsningar tiden framöver.
          </note>
          <note>
            Därför hoppas jag naturligtvis att Lena Ek också är beredd att
            diskutera och stödja en ekonomisk politik som gör det möjligt
            att få fram mer resurser för den offentliga vården, skolan och
            annat som vi har, också i fortsättningen.
          </note>
          <note>
            Jag tror att Lena Ek kanske inte riktigt inser vilken väldig
            satsning på barnen som finns i vårpropositionen, eftersom hon
            säger att det ekar tomt. Vi satsar över 10 miljarder kronor på
            barnfamiljerna, och maxtaxan är väl någonting som i högsta grad
            är bra för barnen. Om föräldrarna får bättre inkomster kommer
            det barnen till del. Om båda föräldrarna kan få jobb och maxtaxan
            underlättar det, så är det väl bra för barnen och deras situation?
            Om det blir mer personal på dagis och fritids så är väl det också
            bra för barnen?
          </note>
          <note type="speaker">
            Anf. 72 LENA EK (c) replik:
          </note>
          <note>
            Fru talman! Maxtaxeförslaget diskriminerar 25 %
          </note>
          <note>
            av Sveriges barn. Man har ju valt konstruktionen att inom den
            gemensamt och offentligt finansierade välfärden lägga fram ett
            förslag som riktar sig till de barn som finns i den offentliga
            barnomsorgen, nämligen 75 % av Sveriges barn. Men 25 % av Sveriges
            barn ställs utanför detta stöd, och det är barnen som har privat
            ordnad barnomsorg.
          </note>
          <note>
            Det gläder mig att finansministern tar upp frågan om tillväxt.
            I vissa kommuner i Sverige har vi ett skoluppror, och vi har också
            ett Norrlandsuppror. Det handlar om det andra stora problemområdet
            som jag hade tänkt ta upp, nämligen att skillnaden i bruttonationalprodukt
            mellan olika regioner är enormt stor i
          </note>
          <note>
            Sverige just nu.
          </note>
          <note>
            Om man utgår från en snittgräns på 100 för Sverige, så har vi
            en tillväxt på 130 i Stockholmsområdet.
          </note>
          <note>
            Men i stora delar av Sverige ligger man på faktor 70-
          </note>
          <note>
            75, jämfört med 100. När man inom EU diskuterar regionalpolitik
            är fattigdomsgränsen 70, och då pratar vi om sådana områden inom
            den europeiska unionen som Sicilien. Där sätter man in ett massivt
            utvecklingsstöd.
          </note>
          <note>
            I Sverige är regionalpolitiken just nu frånvarande, höll jag
            på att säga. Den digitala allemansrätten kommer inte till stånd.
            Utgiftsområdet kommunikationer får en halv miljard mindre i anslag
            de närmaste två åren. Postkontoren försvinner. Arbetsförmedlingskontor
            försvinner. Försäkringskassekontor försvinner. Polisen har utryckningstider
            på en timme i många distrikt.
          </note>
          <note>
            Detta innebär att politiken just nu går ut på att plocka bort
            de verktyg för regional utveckling som har funnits och inte lägga
            till några nya. Detta försätter stora delar av Sverige i en mycket
            besvärlig situation.
          </note>
          <note>
            Det här är extra problematiskt eftersom vi nu är på toppen i
            en högkonjunktur. Det kommer kanske att hålla i sig under några
            år, men vad händer med dessa områden när vi går ned i en lågkonjunktur?
            Det är likadant med arbetslöshetssiffrorna. Där finns samma stora
            regionala skillnader.
          </note>
          <note>
            Anf. 73 Finansminister BOSSE
          </note>
          <note type="speaker">
            RINGHOLM (s) replik:
          </note>
          <note>
            Fru talman! Om Lena Ek vill tillhöra de krafter i samhället som
            vill värna den gemensamma välfärden
          </note>
          <note>
            - det hoppas jag att hon vill - genom att bygga ut barnomsorg,
            skola, sjukvård och mycket annat tror jag att det vore en fördel
            om Lena Ek vore lite mer varsam med sina uppgifter om hur det
            verkligen förhåller sig.
          </note>
          <note>
            Vi minskar inga väganslag. Anslagen till vägar och järnvägar
            ökar i vårpropositionen. Vi ökar insatserna för rättsväsendet,
            för polisen, kraftigt. Det ökar ju möjligheterna att göra insatser
            i fortsättningen. Vi har behållit anslagen till arbetsförmedlingarna
            oförändrade, trots att arbetslösheten snart bara är hälften av
            vad den var i början av 90-talet. Det har vi gjort just därför
            att vi vill satsa mer på dem som är kvar som arbetslösa och ge
            dem chansen att komma in på arbetsmarknaden.
          </note>
          <note>
            Jag tycker kanske att Lena Ek ska vara lite försiktig när hon
            beskriver våra insatser när det gäller polis, arbetsförmedlingar,
            vägar och annat, så att vi i alla fall talar om samma korrekta
            bild.
          </note>
          <note>
            För den som då vill bygga ut välfärden på samma sätt som regeringen
            och Lena Ek och Centerpartiet vill göra är det naturligtvis oerhört
            viktigt att se till att förhindra att moderaterna får en chans
            att via sin skattepolitik underminera de resurser som vi behöver
            för det här. Jag upprepar gärna det som jag sade förut.
          </note>
          <note>
            Jag tycker att det var välgörande att Lena Ek tog avstånd från
            moderaternas skattepolitik på den punkten, men det handlar också
            om att i god ordning försöka skapa ett utrymme för de insatser
            som vi vill göra åren framöver. Det innebär, Lena Ek och kanske
            också andra, att vi inte kan göra allt på en gång, utan vi måste
            hitta en viss turordning. Turordningen har varit att vi har satsat
            väldigt mycket på vården, skolan, omsorgen och jobben. Och barnen
            står nu i centrum i denna vårproposition. Jag tycker att det är
            den största och bästa framtidssatsning som vi kan göra.
          </note>
          <note type="speaker">
            Anf. 74 CARL FREDRIK GRAF (m):
          </note>
          <note>
            Fru talman! Det finns något unikt med varje människa och med
            mänskligheten i dess helhet. De flesta partier i riksdagen står
            upp för den enskilda människans unika värde.
          </note>
          <note>
            Vi moderater tar vår utgångspunkt i den enskilda människans möjligheter
            att förverkliga sina egna drömmar och idéer. Det handlar om att
            själv välja hur man vill leva, var och med vem och om rätten att
            forma sitt eget liv och sin egen framtid.
          </note>
          <note>
            Men Sverige har under det senaste seklet utvecklats i en annan
            riktning. Idén är att statens behov, önskningar och ambitioner
            är större och viktigare än den enskildes. Idén är att kollektivet
            går före individen. Detta är en människosyn och en inriktning
            på politiken som vi moderater har varit och alltid kommer att
            vara i opposition mot, vare sig vi är i regeringsställning eller
            inte.
          </note>
          <note>
            Det är för den enskilde individens räkning som jag står här i
            dag, för att förbättra hennes möjligheter att förverkliga sig
            själv, sina drömmar och sina idéer.
          </note>
          <note>
            Det är på hennes uppdrag som jag och mina partivänner tjänstgör
            i denna kammare.
          </note>
          <note>
            Fru talman! Den enskilde är illa klämd i dagens
          </note>
          <note>
            Sverige. År efter år har den svenska staten rullat ut sin makt
            på den enskildes bekostnad. Lagarna blir fler, reglerna likaså.
            Statens, kommunernas och landstingens utgifter ökar stadigt, och
            med dem skatterna. Den enskildes makt över sitt eget liv, sin
            framtid och sin vardag minskar i takt med att staten tar för sig.
            Det blir allt mindre frihet, allt mindre ansvar och allt mindre
            egen makt.
          </note>
          <note>
            Det är egentligen först under det senaste decenniet som verkligheten
            har börjat komma i kapp den stora statens försvarare. Högskattestatens
            problem har blivit bitter verklighet för många, inte minst de
            arbetslösa och de familjer som inte får ekonomin efter skatt att
            gå ihop av egen kraft.
          </note>
          <note>
            Vi har sett ökande brister i en offentlig sektor, så upptagen
            med att göra det mesta att man knappt klarar av det väsentligaste.
            Det är världens högsta skatter men inte världens högsta välfärd.
            Det är ett oroväckande resultat av decennier av socialism.
          </note>
          <note>
            Vi moderater har konsekvent förespråkat andra lösningar än den
            stora statens väg. Vi skiljer oss från de flesta andra partier
            i denna kammare genom att alltid ta avstamp i idén om den enskildes
            rätt till frihet och makt över det egna livet. Men vi skiljer
            oss dessutom från regeringen genom att vi tar avstamp i den verklighet
            som vi ser omkring oss. Den stora starka staten har inte bara
            drabbat den enskildes frihet. Det handlar också om de negativa
            effekterna på arbete, ägande, sparande, företagsamhet och ekonomisk
            utveckling som de höga skatterna för med sig.
          </note>
          <note>
            Det handlar om en svart sektor som breder ut sig.
          </note>
          <note>
            Det handlar om en ökad otrygghet bland landets familjer om pengarna
            ska räcka till när skatten är betald.
          </note>
          <note>
            För att den enskilde ska kunna förverkliga sina egna drömmar
            och idéer och för att vårt samhälle ska kunna utvecklas på bästa
            sätt finns det några principer som jag hoppas att alla i den här
            riksdagen är villiga att ställa upp på.
          </note>
          <note>
            Vi borde kunna vara överens om
          </note>
          <note>
            · att man ska kunna leva på sin lön och att människor själva
            ska kunna utforma sina egna liv,
          </note>
          <note>
            · att det är viktigt att man tar ansvar för sig själv och sina
            nära och kära och att det bör uppmuntras,
          </note>
          <note>
            · att det är viktigt att vi har en stark ekonomi med framgångsrika
            företag som kan ge jobb och tillväxt långsiktigt,
          </note>
          <note>
            · att det ska löna sig att arbeta, utbilda sig och vara duktig
            på det man gör,
          </note>
          <note>
            · att det ska löna sig att ta risker och våga investera i egna
            eller andras idéer och
          </note>
          <note>
            · att vi har ett samhälle som uppmuntrar den enskilde att givet
            sina egna förutsättningar försöka förverkliga sina egna drömmar
            och idéer. Det är kanske viktigast av allt.
          </note>
          <note>
            Dessa principer ställer dock krav på att staten håller tassarna
            borta. Det handlar i stället om att ge verktyg, inte pekpinnar,
            att erbjuda valfrihet i det gemensamma och att låta folk få behålla
            en större del av resultatet av det egna arbetet och de egna ansträngningarna.
            Dessa principer ställer krav på sänkta skatter.
          </note>
          <note>
            Fru talman! Vi har valt att rikta in oss på de områden där vi
            tror att lägre skatter skulle vara särskilt nyttiga och välkomna,
            såväl för den enskilde som för oss alla.
          </note>
          <note>
            Vårt främsta krav är en omfattande långsiktig inkomstskattereform.
            Det är de små inkomsterna som vi vill värna. Det är alltid låg-
            och medelinkomsttagarna som drabbas hårdast av klåfingriga politiker
            med ambitioner att lägga andra människors liv till rätta.
          </note>
          <note>
            Vi föreslår därför en kombination av åtgärder. Till skillnad
            från en del andra partier har vi börjat med inriktning, syfte
            och omfattning. Men vi lämnar öppet för tekniken, ordningen och
            den rätta avvägningen mellan höjda grundavdrag och sänkta skattesatser.
          </note>
          <note>
            Vår målsättning är att på sikt helt avskaffa den statliga inkomstskatten.
            Det vill vi göra av flera skäl:
          </note>
          <note>
            Om vi avskaffar den statliga inkomstskatten kommer det att löna
            sig bättre att utbilda sig, att förbättra sin egen inkomst genom
            att byta jobb eller bli bättre på det som man gör. Det tycker
            vi är en bra princip.
          </note>
          <note>
            Att avskaffa den statliga inkomstskatten är en rättvisereform.
            Alla kommer att betala samma procentandel av sin inkomst i skatt,
            samtidigt som de som tjänar mest också betalar mest skatt i kronor
            och ören.
          </note>
          <note>
            Vi får dessutom ett enklare skattesystem. Behovet av särskilda
            regler för fåmansföretag minskar. Problemen med beskattningen
            av personaloptioner, som drabbar många anställda i nya, snabbväxande
            företag, minskar. Behovet av en särskild expertskatt för utländska
            experter minskar. Vårt samhälle skulle bli en attraktivare plats
            för företag och människor att verka i, till gagn för alla.
          </note>
          <note>
            Steg för steg vill vi genomföra denna reform, med en kombination
            av höjda grundavdrag och sänkt statlig inkomstskatt. Det förbättrar
            möjligheterna för den enskilde att kunna leva på sin lön.
          </note>
          <note>
            Vi moderater vill även, i motsats till dagens riksdagsmajoritet,
            se sänkta kommunalskatter. Men många kommuner har, till följd
            av statliga pålagor och ett orättvist utjämningssystem, svårt
            att ge människorna makten åter.
          </note>
          <note>
            Utrymmet för kommunala skattesänkningar är rätt begränsat i socialismens
            Sverige. Detta drabbar människor med minst marginaler i den egna
            ekonomin.
          </note>
          <note>
            Det är de höga kommunalskatterna som äter upp de låga inkomsterna.
            Sänkta kommunalskatter är därför en viktig del i en inkomstskattereform.
            I flera borgerligt styrda kommuner sker nu skattesänkningar. Det
            är något vi välkomnar och vill se mer av.
          </note>
          <note>
            Fru talman! Ett annat stort bekymmer i dagens
          </note>
          <note>
            Sverige är fastighetsskatten. Denna djupt orättvisa skatt drabbar
            tusentals svenskar vars enda önskan är att bo i det egna hemmet.
            Hyresgästerna drabbas.
          </note>
          <note>
            Villaägarna drabbas. De som bor i bostadsrätt drabbas. Glesbygden
            drabbas.
          </note>
          <note>
            Det i dag främsta argumentet för fastighetsskattens förespråkare
            är att det är en svårflyttad skattebas.
          </note>
          <note>
            Det ligger i sakens natur att kapital, utbildade personer och
            företag är mer lättrörliga skattebaser än fastigheter. Men det
            gör inte fastighetsskatten till en bra skatt. Det är en djupt
            orättvis skatt som egentligen bara har en enda fördel, och det
            är skatteindrivarens fördel. Alla måste bo någonstans; därför
            kan ingen undkomma att betala fastighetsskatt.
          </note>
          <note>
            Vilka skatteteoretiska argument förutom orörligheten finns för
            att beskatta fastigheter? Moms har betalats när huset byggdes.
            Moms belastar alla driftskostnader. Att därutöver ta ut statlig
            skatt på boende ovanpå alla andra skatter kan inte uppfattas som
            rättfärdigt.
          </note>
          <note>
            Ett hem ger ingen avkastning. Det är en konsumtion av boende.
            Skatten varierar dessutom kraftigt och oförutsägbart i både tid
            och rum. Fastighetsvärdena stiger brant i attraktiva områden och
            därmed också fastighetsskatten. Resultatet blir att många inte
            har råd att bo kvar i sina hem. Är detta rättvist?
          </note>
          <note>
            Fastighetsskatten kan inte avskaffas över en natt.
          </note>
          <note>
            Men vi skulle redan i dag i denna kammare kunna besluta att frysa
            taxeringsvärdena, halvera markvärdet som grund för beskattning
            och börja sänka skattesatserna. Det är vad vi moderater föreslår.
            Den som vill är välkommen att följa med.
          </note>
          <note>
            Men fastighetsägare riskerar att drabbas dubbelt.
          </note>
          <note>
            De höjda taxeringsvärdena innebär att fler tvingas betala förmögenhetsskatt
            på sitt boende - inte för att lönen eller bankontot ökat i värde
            utan för att tomten, väggarna eller utsikten har det. Därför vill
            vi moderater också slopa förmögenhetsskatten, så att inte de som
            valt att äga sitt eget boende ska drivas från hem och gård.
          </note>
          <note>
            Men förmögenhets- och kapitalbeskattningen drabbar inte bara
            dem som äger hus. Skatterna har blivit så höga att det numera
            inte bara är tennisstjärnor och artister som tröttnat på våra
            absurt höga skatter. Även s.k. vanliga människor överväger att
            söka sin framtid på annat håll, företag likaså. Detta hotar naturligtvis
            på sikt den svenska ekonomins utveckling. Därför vill vi steg
            för steg avskaffa förmögenhetsskatten - först genom att den orättvisa
            sambeskattningen av förmögenheter för äkta makar upphör och genom
            en höjd gräns för när skatten ska börja taxeras ut.
          </note>
          <note>
            Statsminister Göran Persson säger i Aftonbladet den 6 juni att
            slopandet av sambeskattningen inte är en prioriterad fråga. För
            detta har han stöd i denna kammare, förutom av sina egna partivänner,
            av
          </note>
          <note>
            Vänsterpartiet och Miljöpartiet. Vi vill slopa sambeskattningen
            nu. Tillsammans med bl.a. avskaffad dubbelbeskattning på aktieutdelningar
            kommer dessa åtgärder att förbättra våra möjligheter att bli en
            företagarnation i världsklass. Det är något vi alla kommer att
            kunna ha glädje av.
          </note>
          <note>
            Ett annat aktuellt problem är den vansinnigt höga bensinskatten,
            som lett till rekordhöga bensinpriser.
          </note>
          <note>
            Bensinskatterna gräver djupa hål i hushållskassan, särskilt för
            dem som av olika anledningar är beroende av bilen. Men den gör
            det även mindre lönsamt att pendla till jobb på annan ort. Där
            bilen tidigare skapade frihet och möjligheter ser vi nu inlåsningseffekter.
          </note>
          <note>
            Vi moderater är det enda parti som föreslår sänkningar av de
            höga bensinskatterna. Dessutom vill vi se ett höjt reseavdrag
            och sänkt gräns för avdrag för resor till och från jobbet.
          </note>
          <note>
            Fru talman! Om några ögonblick är det dags för övriga partier
            att kommentera moderaternas förslag.
          </note>
          <note>
            Det blir säkert den vanliga visan. Skattesänkningarna hotar välfärden,
            kommer det att heta. Men vems välfärd är det vi talar om - den
            enskildes, som får makt över sin vardag, eller politikernas, som
            förlorar makten över människorna?
          </note>
          <note>
            Skattesänkningar sägs äventyra statens finanser och leda till
            ett ekonomiskt "moras". Det har inte varit en enda debatt i den
            här kammaren utan att företrädare för regeringspartiet har talat
            om detta, i stället för att tala om framtiden. Det är ett av finansministerns
            favorituttryck, och hans supportrar använder det gärna.
          </note>
          <note>
            Men när staten får mindre pengar att bestämma över får du som
            medborgare mer. När din makt över ditt liv ökar minskar politikernas.
            Det är vad vi tror är rätt och riktigt. Därför föreslår vi de
            förändringar vi gör - för den enskilde individens och hennes näras
            och käras skull, för våra barns skull, för att vi alla ska kunna
            växa lite som människor och medborgare, inte för att kollektivets
            makt ska öka på din och min bekostnad.
          </note>
          <note>
            Det är inget mindre än en frihetsrevolution vi förespråkar; i
            detta har mina motståndare här i riksdagen rätt.
          </note>
          <note>
            Vi moderater vill gå längre än övriga. Vi vill åstadkomma mer
            än andra. Vi vill ha mer frihet för den enskilde än alla andra.
            Det är ingenting vi sticker under stol med.
          </note>
          <note>
            Fru talman! Sverige behöver sänkta skatter och mer frihet för
            den enskilde. Det är vad vi moderater tror på och slåss för. Det
            är också en politik vi har föreslagit riksdagen att ställa sig
            bakom och som kommer till uttryck i reservationerna till finansutskottets
            betänkande i dag. Man kan stödja den genom att rösta bifall till
            de moderata reservationerna i dagens betänkande. Det tänker i
            alla fall jag och mina partikamrater göra. Övriga är hjärtligt
            välkomna att göra detsamma.
          </note>
          <note>
            För ordningens skull, fru talman, vill jag påpeka att jag står
            bakom samtliga moderata reservationer i detta betänkande men nöjer
            mig med att yrka bifall till reservation 12 under mom. 6.
          </note>
          <note type="speaker">
            Anf. 75 KENNETH LANTZ (kd):
          </note>
          <note>
            Fru talman! Dagens debatt behandlar också skattepolitiken. Jag
            vill med anledning av detta lyfta fram några kristdemokratiska
            aspekter på regeringens politik och även på utskottsbetänkandet.
          </note>
          <note>
            Jag vill redan nu meddela att jag inte ämnar yrka något ytterligare
            utöver vad Mats Odell tidigare har framfört. Vi yrkar alltså bifall
            till reservationerna 1
          </note>
          <note>
            och 13.
          </note>
          <note>
            När jag läser betänkandets skattedel finner jag en hel del att
            glädjas över. Jag tänker koncentrera mig på ett fåtal områden,
            men jag vill också nämna Kristdemokraternas skattepolitik i stort.
          </note>
          <note>
            Utskottet belyser flera områden som inger stor förhoppning. Låt
            mig t.ex. ta meningen som säger att företagsklimatet ska bli bättre.
            Reglerna för företagarna ska bli enklare - bra! Brytpunkten för
            statlig skatt ska höjas - även det bra! Detta är en bra intention
            som stämmer överens med vad Kristdemokraterna har verkat för under
            lång tid. Jag vill med anledning av detta återkomma till vårt
            förslag om höjt grundavdrag.
          </note>
          <note>
            Internationaliseringen nämns också som grund för att se över
            olika delar av skattesystemet. Detta är en bra grund för att verkligen
            förbättra för landets skattebetalare. Även om regeringen har uttalat
            önskemålet och målsättningen att vidta åtgärder som skulle kunna
            gynna vanligt folk måste jag erkänna att det saknas en hel del
            önskvärda reformer som borde vara en lämplig följd av internationaliseringen.
          </note>
          <note>
            Flera av förslagen som regeringen lagt fram skulle vara enkla
            att genomföra fullt ut. Men frågan man kan ställa sig är varför
            det ska ta så lång tid att genomföra goda idéer och förslag. Jag
            tänker på löftet om att det ska bli enklare för företagare att
            deklarera eller sköta sin rapportering till myndigheterna. Här
            är vi kristdemokrater intresserade av att gå regeringen till mötes.
            Vi kan mycket väl tänka oss att lägga fram konkreta förslag som
            skulle tas emot med stor glädje och tacksamhet av företagare och
            övriga deklaranter, och säkerligen även av skattemyndigheternas
            personal.
          </note>
          <note>
            I dag finns ett stort ogillande av det befintliga skattesystemet.
            Det är alldeles för komplicerat. Enligt
          </note>
          <note>
            Temos undersökning på uppdrag av RSV anser endast 13 % av företagen
            att skattesystemet är enkelt och bra. 17 % tycker att det är lätt
            att deklarera och lämna uppgifter om olika skatter. Detta är märkligt.
          </note>
          <note>
            Varför kan vi inte göra det enklare för den grupp som skapar
            flest arbetsplatser i vårt land?
          </note>
          <note>
            Kristdemokraterna är måna om att det ska vara enkelt att driva
            företag i Sverige. Det ska vara lika självklart att starta ett
            eget företag som att söka anställning hos en arbetsgivare som
            har många anställda. Redan i skolåldern ska barn få upplysning
            om vad det innebär att vara egen företagare. Även om man på sina
            håll kan se en viss utveckling av företagsamhet i skolvärlden
            finns här mycket mer att göra. Attityderna måste ändras så att
            det blir mer normalt att tänka i företagsamhet än i anställning.
            Kristdemokraterna är helt övertygade om att det är bra för hela
            ekonomin, för sysselsättning och för tillfredsställelse i yrkeslivet.
          </note>
          <note>
            Människan är ju en kreativ varelse och ska snarare uppmuntras
            än hämmas i detta.
          </note>
          <note>
            Kristdemokraternas förslag för att skapa ett bättre företagsklimat
            i Sverige är bl.a. att enklare administration införs. Beskattningen
            måste vara möjlig att förstå. Småföretagare måste få enklare blanketter
            och regler för beskattning. Som det är i dag lägger man ned alltför
            mycket tid på rapportering av uppgifter, vilket kan få till följd
            att svartsektorn ökar i stället för att minska.
          </note>
          <note>
            Två grupper vill jag lyfta fram som exempel på att beskattningen
            slår fel. Det är människor inom dels jordbruket, dels åkerinäringen.
            Båda dessa grupper av företagare har i ett öppet Europa stora
            konkurrensnackdelar av att vara lokaliserade till svensk jord
            och näring. Energibeskattningen slår hårt för dem båda.
          </note>
          <note>
            Kristdemokraterna anser att dieselskatten ska vara neutral, så
            att våra svenska åkerier inte drabbas av en kostnadsnivå som är
            40 % högre än grannländernas i motsvarande näringsverksamhet.
            Konkurrenssnedvridningen gentemot Danmark, Tyskland och Polen,
            bara för att nämna några grannländer, är påtagligt till svensk
            nackdel. Detta är ohållbart om det är så att regeringen hävdar
            att Sverige ska bli och vara ett företagsvänligt land med internationell
            konkurrenskraft.
          </note>
          <note>
            Vad ska vi då säga till jordbrukarna? Vi har gång på gång talat
            om skatteryggsäcken. När ska den lyftas av för all framtid? Det
            är inte så länge sedan vi talade om energibeskattningen från denna
            talarstol. Där har det blivit en skillnad på 100 miljoner kronor
            till nackdel för jordbrukarna. Regeringens löften har blivit vaga
            löften och i slutändan inte ens löften utan bara tomma ord. Detta
            håller inte.
          </note>
          <note>
            Det bör vara väl känt vad kristdemokraterna anser om t.ex. dubbelbeskattningen.
            Den ska helt enkelt tas bort. Det är en beskattning som hämmar
            företagarna.
          </note>
          <note>
            Om vi ska göra det mer företagsvänligt är detta en viktig skatt
            att radera bort ur den föråldrade skattemodell som Sverige har
            i dag.
          </note>
          <note>
            Fru talman! För att göra en övergång till privatpersonernas beskattning
            vill jag i mitt anförande ta upp möjligheterna till avdrag för
            hushållsnära tjänster. Genom ett avdrag för hushållsnära tjänster
            tror vi att många fler skulle köpa tjänster. Därmed skulle svartsektorn
            minska och staten få in fler skattekronor.
          </note>
          <note>
            Även om vi öppnar för ett avdrag, skulle nettoeffekten säkert
            bli positiv för statskassan.
          </note>
          <note>
            Det finns i USA, som exempel, uppemot 4 000
          </note>
          <note>
            olika tjänster som fortfarande saknas i det svenska samhället.
            Med andra ord, om vi får avdragsrätt skulle det inte bara ge lägre
            skatt för inköpta tjänster, det skulle också ge fler arbetstillfällen
            och tjänsteinriktningar som moderna svenskar med nöje skulle köpa
            och utnyttja.
          </note>
          <note>
            Kristdemokraternas skattepolitik strävar efter att låta svenskarna
            få behålla och bestämma över mer av sin egen lön. Därför vill
            vi föreslå att grundavdraget höjs med 11 900 kr till 20 600 kr
            för alla. Vi anser att vi på detta sätt skapar bättre förutsättning
            för att välja själv. Detta är för oss en viktig politisk ståndpunkt.
          </note>
          <note>
            Människan är skapad så att hon som person och individ själv kan
            fatta beslut och betänka konsekvenserna av desamma. Därför anser
            vi det vara mycket viktigt att var och en bereds ännu större möjlighet
            att själv besluta och ta konsekvenserna av sitt handlande.
          </note>
          <note>
            I dessa dagar när bensinpriset drar i väg till allt högre höjder
            vill vi kristdemokrater sänka gränsen för avdrag för resor till
            och från arbetet från 7 000 kr till
          </note>
          <note>
            5 000 kr. Vi anser att det är en jämlikhetsfråga och att den
            ska behandlas därefter.
          </note>
          <note>
            Fastighetsskatten är en annan skatt som är värd att nämna i detta
            sammanhang. Det är fel och rent av stöld att vi ska skattslå människor
            som träget och envist sparat för att betala sitt hus inför ålderns
            höst.
          </note>
          <note>
            Nu när de skulle bo billigt och bra, ska vi ta ut ohyggliga summor
            av dem i skatt. Detta anser vi vara fel. Vi föreslår i stället
            en avtrappning och på sikt borttagning av fastighetsskatten.
          </note>
          <note>
            Fru talman! Slutligen vill jag nämna den internationalisering
            som vi lever mitt i just nu. Den har hjälpt oss att se andra delar
            av vår jord och värld.
          </note>
          <note>
            Våra dagstidningar innehåller på en dag lika mycket information
            om världen som en människa på 1800-
          </note>
          <note>
            talet fick del av under en hel livstid. Våra barn och ungdomar
            har rest jorden runt innan de är färdigutbildade. Besluten går
            allt snabbare. I detta sammanhang ska vi sätta in oss själva och
            den beslutsprocess vi tvingas till avseende beskattning av kapital
            och förmögenhet. Det är enkelt att byta hemvist för både människor
            och kapital i dag. Det lär oss att dessa inkomst- och skatteslag
            är flyktiga. Genom en harmonisering av dessa skatter i Europa
            kommer kapitalet i större grad att stanna kvar i Sverige.
          </note>
          <note>
            Det finns ännu en skatt som förvånar mig mycket.
          </note>
          <note>
            Det gäller den sambeskattning vi har i vårt kompakta skattesystem.
            Det vore inte svårt för regeringen att gå bl.a. oss kristdemokrater
            till mötes och nedmontera denna sista sambeskattning. Det talas
            så mycket om att vi ska vara individuellt oberoende och fria ekonomiskt
            sett. Kristdemokraterna anser det vara viktigt med olika stöd
            för familj och äktenskap. Men denna skatt är snarare en hämsko
            än en uppmuntrande signal. Som det nu är ska man vara sambo, men
            icke skattesambo, eller skiljas för att få lägre förmögenhetsskatt.
            Detta kan inte vara regeringens grundtanke.
          </note>
          <note>
            Jag frågar: Kommer vi att mötas på denna punkt? När ämnar regeringen
            lägga fram förslag eller riksdagens majoritet fatta ett positivt
            beslut om att besvara dessa motioner om borttagande av sambeskattning
            inom förmögenhetsskatten?
          </note>
          <note>
            Oavsett svaret kommer Kristdemokraterna att fortsätta kämpa för
            att få bort sambeskattningen inom förmögenhetsbeskattningen.
          </note>
          <note>
            Samma sak gäller avdragsrätten för pensionsförsäkringar. Det
            är en effektiv och smart sparform för skattesystemet. Därför ska
            avdragsrätten återgå till ett helt basbelopp för alla inkomsttagare.
            Dessutom borde kapitalbeskattningen tas bort, eftersom pensionsförsäkringar
            beskattas vid utbetalningstillfället.
          </note>
          <note>
            Sänkta skatter för inkomsttagare är en fråga om värdighet och
            respekt för den enskilda personen. Det är också helt avgörande
            för att bryta ned det bidragsberoende som alltför många människor
            omedvetet blir beroende av. Med sänkta inkomstskatter, såsom höjt
            grundavdrag, kommer framför allt fler låginkomsttagare att få
            möjlighet att påverka och få kontroll över sin egen ekonomiska
            situation.
          </note>
          <note type="speaker">
            Anf. 76 ROLF KENNERYD (c):
          </note>
          <note>
            Fru talman! Den svenska ekonomin går för närvarande på högvarv.
            Det har flera orsaker. Vi har en god internationell konjunktur.
            Svenska entreprenörer och företagsledare har skickligt och påpassligt
            utnyttjat de möjligheter som den nya ekonomin har givit. Saneringen
            av den svenska ekonomin under hela 90-talet har lagt grunden för
            denna utveckling. Centerpartiet har lämnat betydelsefulla bidrag
            till denna sanering under hela perioden.
          </note>
          <note>
            Det är inte enbart den svenska ekonomin i allmänhet som nu går
            bra. Även de enskilda hushållen och medborgarna har nu i allmänhet
            en tryggare ekonomisk tillvaro än under 90-talet. Tilltron till
            utvecklingen av den egna hushållsekonomin är positiv. Det var
            ju det som var syftet, som var själva målet, för den genomförda
            saneringen av den svenska ekonomin. Det är ett faktum som ofta
            förbises i den politiska retoriken och debatten att det finns
            ett tydligt samband mellan hushållens egen ekonomiska utveckling
            och den samhällsekonomiska utvecklingen.
          </note>
          <note>
            Man skulle kunna uttrycka det som att vi nu är inne i en skördetid
            efter ett mödosamt såningsarbete.
          </note>
          <note>
            Men skördetid varar aldrig för evigt. Den måste ständigt kombineras
            med ny sådd samt vaksam och ömsint skötsel av det som grott och
            växer efter sådden.
          </note>
          <note>
            Här inger regeringens och samarbetspartiernas beteende oro inför
            framtiden. De samarbetande partierna är fullständigt ense om att
            skörda frukterna av 90-
          </note>
          <note>
            talets sådd, men där slutar också i stort sett enigheten.
          </note>
          <note>
            Den fortsatta sådd och vård av det sådda som är nödvändig för
            en god utveckling i framtiden lyser i stort sett med sin frånvaro.
          </note>
          <note>
            Det är nu - i högkonjunktur och med god tillväxt
          </note>
          <note>
            - som strukturella åtgärder på kostnadssidan måste vidtas. Centerpartiets
            åtgärdsförslag har i detta hänseende tidigare redovisats av Lena
            Ek. Det är nu - när statsbudgeten har stabiliserats och visar
            på ett betydande överskott - som varaktiga och strategiska skattesänkningar
            kan och bör genomföras.
          </note>
          <note>
            Det var därför ett välkommet initiativ som Erik
          </note>
          <note>
            Åsbrink å regeringens vägnar tog för drygt ett och ett halvt
            år sedan, när han inbjöd alla riksdagspartier till skattesamtal
            för att sondera möjligheterna för ett långsiktigt, brett skattepaket
            med bredast möjliga politiska uppslutning. Tyvärr visade det sig
            snart vara klent med regeringens förmåga att leva upp till sina
            egna ambitioner. Regeringens oförmåga i detta hänseende berodde,
            och beror, naturligtvis i stor utsträckning på att man också måste
            släpa med sig sina samarbetspartier för att komma till konkreta
            förhandlingsupplägg.
          </note>
          <note>
            Värdet av skattesamtalen urholkades därför snabbt. Efter bytet
            på finansministerposten skedde ytterligare en kraftig devalvering
            av värdet, och samtalen miste snabbt varje möjlighet att åstadkomma
            det ursprungligen åsyftade resultatet. Sedan en tid tillbaka är
            samtalen även officiellt avsomnade. Jag beklagar detta. Sverige
            behöver ett brett skattepaket med bred partipolitisk uppslutning.
            Det senare är viktigt framför allt för att förändringarna ska
            bli varaktiga och i huvudsak bestående även efter framtida regeringsskiften.
          </note>
          <note>
            Fru talman! Regeringens och samarbetspartiernas skattepolitik
            präglas av valhänthet, brist på framtidsvisioner och brist på
            inriktning och av beslutsvånda.
          </note>
          <note>
            Fiaskot med skattesamtalen bekräftar detta. Den vårproposition
            som vi nu debatterar bekräftar också detta. Om regeringen fortsätter
            att låta sig passiviseras på skatteområdet av sina samarbetspartner
            kommer också höstens budgetproposition att präglas av samma valhänthet,
            samma brist på framtidsvisioner och samma brist på inriktning
            och av samma beslutsvånda.
          </note>
          <note>
            Centerpartiets långsiktiga målsättning är att skattetrycket ska
            anpassas till nivån i övriga OECD-
          </note>
          <note>
            länder. Vi har i vårt budgetalternativ skapat ett utrymme för
            skattesänkningar. Hur mycket av detta utrymme som ska användas
            för skattesänkningar får avgöras vid respektive budgettillfälle.
            Det ska då ställas mot angelägna samhällsinvesteringar och mot
            behovet av amorteringar av den alltjämt höga statsskulden. Det
            ska också vid varje tillfälle avvägas mot den då rådande konjunkturbilden.
            Att i lägen då hushållens köpkraft är i starkt ökande ytterligare
            öka denna köpkraft kan få allvarliga konsekvenser genom en oönskad
            påverkan på inflationsutvecklingen och därmed också på ränteutvecklingen,
            som de flesta hushåll är så beroende av. När vi i det närliggande
            perspektivet gör våra skatteprioriteringar, prioriterar vi därför
            en sänkning av arbetsgivaravgifterna framför en sänkning av inkomstskatterna.
          </note>
          <note>
            En sänkning av arbetsgivaravgifterna enligt den modell som genomfördes
            under förra mandatperioden är en viktig strategisk och strukturell
            skattesänkning som skulle stärka de svenska småföretagens möjligheter
            att möta den lågkonjunktur som vi inte vet när den kommer, men
            vi vet att den kommer. Inför och i början av den så småningom
            kommande konjunkturnedgången bör en rejäl inkomstskattesänkning
            genomföras. Då, när det verkligen behövs en köpkraftsökning för
            att motverka konjunkturnedgången, är det rätt läge för en inkomstskattesänkning.
            Då är det också viktigt att inkomstskattesänkningen ges en rättvis
            utformning som omfattar alla inkomstskattebetalare. Den inkomstskattesänkning
            som regeringen och dess samarbetspartier genomfört - och av allt
            att döma tänker fortsätta med framöver - utesluter ju t.ex. en
            stor grupp, nämligen pensionärerna, från skattesänkningen. Vi
            anser att en inkomstskattesänkning ska omfatta alla, dvs. också
            pensionärer och studerande. Vi anser att det bör ske genom en
            kraftig höjning av det s.k. grundavdraget.
          </note>
          <note>
            Fru talman! Regeringen och dess samarbetspartier talar ofta med
            dubbla tungor. Ett exempel på detta är det framtida fastighetsskatteuttaget.
            Å ena sidan anger man, och utnyttjar också, i sina beräkningsunderlag
            att fastighetsskatten kommer att öka med 8 miljarder när frysningen
            av taxeringsvärdena upphör. Å
          </note>
          <note>
            andra sidan framgår i vårpropositionens text att en del av denna
            ökning måste elimineras. Varför inte ge berörda fastighetsägare
            ett klart besked på den här punkten? Varför inte skingra den oro
            som finns genom att ge besked? Kanske kan Arne Kjörnsberg göra
            det i dag? Vår klara uppfattning är att när frysningen upphör
            ska skattesatsen justeras med minst den nivå som motsvaras av
            värdehöjningen av taxeringsvärdet.
          </note>
          <note>
            Dessutom ska förmögenhetsskatten fasas ur systemet.
          </note>
          <note>
            Ett annat område där man har talat med dubbla tungor är jordbrukets
            energiskatter. I vårbudgeten aviserade man att dessa skulle sänkas
            med 330 miljoner. Det är alltför lite, eftersom konkurrensnackdelen
            gentemot yrkeskolleger i t.ex. Danmark är långt högre. När särpropositionen
            kom visade det sig att sänkningen stannade vid 220 miljoner kronor.
            Det visade sig också att det sänkta beloppet beror på att de minsta
            jordbruksföretagen inte alls får del av lättnaden. Att regeringspartiet
            och Vänsterpartiet värnar framför allt om de stora förvånar mindre,
            men för mig är det en gåta att Miljöpartiet, som ju alltid sagt
            sig vilja värna det småskaliga jordbruket, kan medverka till denna
            uppenbara orättvisa. Har månne Yvonne
          </note>
          <note>
            Ruwaida eller Gudrun Lindvall i dag någon förklaring till detta
            beteende?
          </note>
          <note>
            Ett tredje område där det är synnerligen angeläget med klara
            besked till intressenterna är den komplicerade energibeskattningen
            i alla dess delar. Här är också osäkerheten mycket stor, beroende
            på alla motstridiga signaler från de samverkande partierna.
          </note>
          <note>
            Fru talman! Jag har här enbart berört huvuddragen i Centerpartiets
            skattepolitik. Det leder naturligen till ett yrkande om bifall
            till reservation 18.
          </note>
          <note>
            Av allt att döma går vi mot en spännande skattepolitisk debatt
            framöver. Om regeringen kan samla sig till att göra sig mindre
            beroende av sina nuvarande samarbetspartier och återupptar skattesamtalens
            ambitioner skulle det dessutom kunna leda till konkreta och bestående
            resultat på skatteområdet. Det skulle Sverige och de svenska medborgarna
            vara betjänta av!
          </note>
          <note type="speaker">
            Anf. 77 BO KÖNBERG (fp):
          </note>
          <note>
            Fru talman! Vi i Folkpartiet liberalerna förespråkar en skattereform
            som innebär framför allt sänkt skatt på arbete och på risksparande
            under den kommande treårsperioden. Vad gäller inkomstskattesänkningarna
            handlar våra förslag om sådant som att höja den s.k. brytpunkten
            till samma nivå som där vi tar ut egenavgifter i dag. Det innebär
            att det dröjer avsevärt längre för många inkomsttagare innan de
            förutom den kommunala skatten ska betala den statliga skatten
            på
          </note>
          <note>
            20 % extra.
          </note>
          <note>
            Vi vill också som ett led i denna reform ta bort den s.k. LO-puckeln,
            som innebär att många lågavlönade män och deltidsarbetande kvinnor
            - för att generalisera - har mycket höga marginaleffekter även
            på låga eller normala inkomster. Vi vill förstås se till att den
            uppgörelse vi gjorde en gång i världen med socialdemokraterna
            om "århundradets skattereform"
          </note>
          <note>
            fullföljs hela vägen ut genom att den extra skatt som tas ut
            med 5 % ovanpå de 50 % vi var överens om tas bort. Det är den
            som ibland kallas för den s.k. värnskatten. Vi vill också som
            en del i denna reform införa en skattereduktion för alla.
          </note>
          <note>
            Som framgår av vad som hittills har sagts föreslår vi alltså
            andra inkomstskattesänkningar än de som socialdemokraterna har
            pläderat för på senare tid.
          </note>
          <note>
            Huvuddraget är något slags kompensation för de egna pensionsavgifterna.
          </note>
          <note>
            Vi har, som alla vet, inget emot sänkta skatter. I
          </note>
          <note>
            själva verket arbetar vi för sådana. Men vi har lite svårt att
            se vad det är som ska kompenseras i samband med att vi alla är
            med och betalar avgifter till någonting som är angeläget och nära
            oss alla, nämligen den egna pensionen. Vi får väl fortsätta den
            striden med socialdemokraterna om det dyker upp liknande förslag
            exempelvis i höst, vilket det ibland har flaggats för.
          </note>
          <note>
            Fru talman! Vad gäller familjepolitiken har vi också sett att
            det finns inslag i den som kan påverkas av skattepolitiken. Vi
            tycker att det finns goda skäl att se till att fler och fler kan
            leva på sin lön efter skatt.
          </note>
          <note>
            Därför föreslår vi att de framtida höjningarna av det generella
            barnstödet ska ta formen av skattereduktion.
          </note>
          <note>
            Vi har också föreslagit, tillsammans med de tre andra borgerliga
            partierna i vårt alternativ till den socialdemokratiska maxtaxan,
            att man ska få göra avdrag för styrkta barnomsorgskostnader. Det
            är i själva verket en relativt logisk del av skattesystemet, eftersom
            det i ett civiliserat samhälle inte är tillåtet att lämna treåringar
            och fyraåringar hemma och gå till jobbet. Har man ett arbete utanför
            hemmet får man automatiskt barnomsorgskostnader, och dem bör man
            kunna få göra avdrag för. Det är en viktig del av det paket som
            vi har lagt fram som också innehåller ett barnkonto.
          </note>
          <note>
            En del som inte direkt har att göra med sänkt skatt på arbete
            och risksparande, som är huvudspåret i vår skattepolitik, är fastighetsbeskattningen,
            som man är tvungen att göra någonting åt. Vi har föreslagit att
            man inte ska ta ut de extra miljarder som dyker upp beroende på
            den mer eller mindre automatiska taxeringshöjningen, utan att
            man ska göra någonting åt detta i samband med den reformen. Också
            den nuvarande nivån behöver sänkas.
          </note>
          <note>
            Inom företagspolitiken har vi en lång rad av år förespråkat bättre
            villkor för företagande. Jag skulle vilja peka på det förslag
            vi har om möjligheter till individuella utbildningskonton, där
            man skulle ha möjlighet att sätta av pengar nu eller använda sig
            av en del av det sparande man annars hade tänkt sig för pensionssparande,
            för att någonstans mitt i livet kunna vidareutveckla sig, få en
            fortbildning eller vidareutbildning som gör att man förhoppningsvis
            blir än mer attraktiv på arbetsmarknaden och kan få arbete som
            man trivs med och som ger en hygglig förtjänst.
          </note>
          <note>
            Vi anser att skattepolitiken bör användas mera konsekvent vad
            gäller bekämpning av miljöförstöring av olika slag. Vi har många
            gånger i den här talarstolen och på andra ställen pläderat för
            att man i europeiska sammanhang skulle se till att sätta en miniminivå
            som inga länder inom unionen skulle få underskrida vad gäller
            beskattning av koldioxid. Tyvärr har vi hittills alltid haft Socialdemokraterna
            och även
          </note>
          <note>
            Moderaterna emot oss, medan övriga partier i grunden har ställt
            sig bakom samma grundläggande filosofi.
          </note>
          <note>
            Fru talman! Socialdemokraterna har på senare år sänkt skatten
            på bl.a. mat och starköl - och diskuterar att kanske behöva göra
            det ytterligare på alkohol i höst - och också sänkt skatten för
            miljardärer. Vi anser från Folkpartiets sida att det viktigaste
            är att sänka skatten så att det lönar sig att arbeta, att utbilda
            sig och att ta risker.
          </note>
          <note>
            Fru talman! Måhända är det lite gammaldags av oss. Men det är
            dessa verksamheter, dvs. arbete, utbildning och företagande, som
            har lett till det välstånd som vi i dag har i vårt land och i
            många andra länder med liknande inriktning. Så kommer det också
            att vara i framtiden. Det är därför som en socialliberal skattepolitik
            är så mycket bättre än en socialdemokratisk.
          </note>
          <note type="speaker">
            Anf. 78 ARNE KJÖRNSBERG (s):
          </note>
          <note>
            Fru talman! Sverige ska vara rättvist. Sverige ska vara tryggt.
            Sverige ska vara jämlikt. Sverige ska vara jämställt mellan kvinnor
            och män.
          </note>
          <note>
            Rättvist, tryggt, jämlikt och jämställt - det är detta jag ska
            tala om.
          </note>
          <note>
            På mitt arbetsrum i riksdagen har jag ett stort papper där jag
            har skrivit: Ekonomisk politik och skattepolitik är inget mål
            i sig. Båda sakerna är verktyg för att skapa det Sverige vi vill
            ha. Verktyg är viktiga, mycket viktiga, men de är inget annat
            än just verktyg.
          </note>
          <note>
            För första gången på många år innehöll vårbudgeten inga nedskärningar
            i de sociala välfärdssystemen. Det känns bra att vi nu kommit
            dit att vi åter har ordning och reda i Sveriges ekonomi. Vi har
            låg inflation. Vi har en tillväxt som vi får gå 35-40 år tillbaka
            i tiden för att finna motsvarighet till. Sysselsättningen ökar.
            Arbetslösheten minskar. Räntorna är låga. Kronan är stark - en
            del tycker att den är för stark.
          </note>
          <note>
            De där som vet allt men inte har förstått någonting, de som för
            bara något år sedan talade om kronan som en "skvalpvaluta" och
            en räntedifferens till
          </note>
          <note>
            Tyskland på flera procentenheter, och som sade att
          </note>
          <note>
            Sverige snart skulle vara i "bananrepublikklass", är märkvärdigt
            tysta nu.
          </note>
          <note>
            Var är ni? Kom igen! Förklara varför det inte blev så som ni
            sade! Ni visste ju att det skulle bli så.
          </note>
          <note>
            Allt är inte bra, men det mesta går åt rätt håll -
          </note>
          <note>
            detta om vi ser vårt land som en helhet. Men det finns stora
            regionala skillnader. Högkonjunkturen drar väldigt hårt i vissa
            delar av landet. Marknadskrafternas tryck är oerhört hårt.
          </note>
          <note>
            Då finns det en del som säger: Mindre politik är lösningen. Sänkta
            skatter är lösningen. Avreglering är lösningen. Privatisering
            är lösningen.
          </note>
          <note>
            Det är provat, i vårt land senast av den moderatledda regeringen
            - ni vet den där som var den mest kompetenta i modern svensk historia.
            Det var den där regeringen som lyckades leda landet in i en kris
            som vi inte sett i "modern svensk historia".
          </note>
          <note>
            Vi socialdemokrater vill minska klyftorna, inte öka dem. Vi vill
            minska klyftorna mellan grupper av människor, mellan glesbygd
            och storstad, mellan dem som har arbete och dem som inte har arbete
            ännu. För att klara detta måste vi ha en stabil ekonomi och skatteintäkter
            som svarar upp mot de krav, ofta berättigade sådana, och önskemål,
            ofta vällovliga, som människor har.
          </note>
          <note>
            Svenska folket har förtjänat detta ekonomiska läge. Alla medborgare
            i vårt land har bidragit, på ena eller andra sättet. Jag är den
            förste att förstå att detta ofta har varit jobbigt, ibland nästan
            plågsamt. Det har varit tufft, men min övertygelse är att det
            var absolut nödvändigt. Det går inte att i längden bygga en välfärd
            värd namnet på lån, varken från bankirer i New
          </note>
          <note>
            York, Zürich och Tokyo eller från småsparare och storkapitalister
            här hemma.
          </note>
          <note>
            Vi ska vara stolta, men inte nöjda. Mycket återstår att göra.
            Samhällsomvandlingen blir aldrig färdig.
          </note>
          <note>
            Det är inte lätt. Det går inte fort. Men just för att det är
            svårt, för att det tar tid, vill vi socialdemokrater på nytt och
            på nytt och på nytt gripa oss an dessa arbetsuppgifter. Det går
            dock inte att göra det och det och det och allt det andra, i varje
            fall inte samtidigt.
          </note>
          <note>
            Nu ska vi vara ansvarsfulla. Vi ska verka så att vi inte nästa
            gång konjunkturen går ned på nytt hamnar i en ekonomisk kris.
            Vi i vårt land lärde oss, i varje fall en del av oss, vad 500
            % ränta, fördubblad statsskuld, tredubblad arbetslöshet och fyrdubblat
            budgetunderskott betydde för klyftorna, för sammanhållningen,
            för framtidstron. Aldrig mera ska vi hamna där.
          </note>
          <note>
            Vi tror inte på några snabba klipp. Det svenska folket har åstadkommit
            med Socialdemokraterna i regeringsställning, och med benägen hjälp
            av Centerpartiet och till en del Vänsterpartiet och numera Miljöpartiet,
            får inte förskingras. Vi ser att om vi sköter oss och inte drabbas
            av övermod så kommer det att finnas utrymme åren framöver för
            att fortsätta framåt mot våra visioner. De satsningar vi ska göra
            ska i första hand vara till gagn för barnen och de äldre.
          </note>
          <note>
            Därför ska vi fortsätta på den inslagna vägen med höjda barnbidrag.
            Vi ska införa maxtaxa på dagis. Vi ska fortsätta med stöd till
            landets kommuner och landsting. Nästa år kommer statsbidragen
            till kommuner och landsting att vara drygt 25 miljarder högre
            än de var 1996. Det är mer än hela kostnaden för barnbidrag till
            landets alla barn. Statsbidragen är viktiga inte minst för att
            de visar vår strävan att hålla ihop landet.
          </note>
          <note>
            Skatteutskottet besökte för nästan exakt en månad sedan Pajala.
            I Pajala kommun finns det 7 700 invånare, och jag tror att kommunen
            ytmässigt är ungefär lika stor som hela Blekinge.
          </note>
          <note>
            I Pajala finns 80 byar och 23 reningsverk. I en av kommunens
            skolor finns det 52 elever fördelade på nio klasser. Man förstår
            att det ställer stora krav på den kommunala ekonomin. Det är bl.a.
            därför som
          </note>
          <note>
            Pajala får ungefär 20 000 kr per invånare i statsbidrag. För
            att kunna fortsätta detta behöver vi har ordning och reda. Vi
            behöver tillväxt. Vi behöver människor i arbete. Det är om det
            den socialdemokratiska politiken handlar.
          </note>
          <note>
            Det är alltså viktigt med statsbidrag, men än viktigare är kommunernas
            och landstingens egna skatteintäkter. De beräknas i år öka jämfört
            med 1999
          </note>
          <note>
            med ungefär lika mycket som statsbidragen går upp med mellan
            1996 och 2001, alltså 25 miljarder kronor. Ni hörde att finansministern
            sade att de beräknas öka med 28 miljarder mellan i år och nästa
            år.
          </note>
          <note>
            Borås - den kommun jag själv kommer ifrån -
          </note>
          <note>
            kommer i år att få ökade skatteintäkter och statsbidrag med mer
            än 200 miljoner. Det är inte utan att den moderate ordföranden
            i kommunstyrelsen i Borås bör vara glad över att det är en socialdemokratisk
            regering i landet, som oppositionsledaren i Borås sade i budgetdebatten
            i fullmäktige.
          </note>
          <note>
            Det är med glädje vi nu kan se att vi under några år kan höja
            statsbidragen till landstingen och kommunerna ytterligare som
            en följd av den försvarsuppgörelse vi gjort med Centerpartiet.
            Jag har ingenting alls emot att kalla dessa pengar för Centerpengar.
            Jag uppskattar verkligen Centerpartiets insats i denna del.
          </note>
          <note>
            När vi gjort satsningarna på barnen, de äldre, kommunerna, landstingen
            och sysselsättningen kommer vi, om våra prognoser stämmer - mycket
            tyder på det - att kunna fortsätta på den inslagna vägen och minska
            marginaleffekterna för löntagare i vanliga inkomstlägen. Vi har
            börjat i år. Vi hoppas kunna fortsätta nästa år.
          </note>
          <note>
            Avgörande för det blir utvecklingen i ekonomin under sommaren
            och vilka bedömningar vi gör om löneutvecklingen. På nytt vill
            jag säga att vi inte ska förhäva oss utan ta en sak i taget. Först
            ska pengarna in. Sedan kan man börja fundera på vad man ska betala
            ut dem till och hur mycket vi ska använda, som
          </note>
          <note>
            Rolf Kenneryd så effektfullt sade, till att betala av på statsskulden.
            Det är faktiskt inte konstigare än så.
          </note>
          <note>
            Först ska pengarna in. Sedan kan man betala ut dem.
          </note>
          <note>
            Det berättas att Tage Erlander närmast satte i system att, när
            han talade med ungdomar, berätta om sin vision om ett starkt samhälle
            som tog ansvar för de äldre. Det handlade om pensioner, om hemtjänst
            -
          </note>
          <note>
            jag är lite osäker på om det hette hemtjänst på 50-
          </note>
          <note>
            talet, men det var det han menade med dagens språkbruk - om omsorg,
            om sjukvård och om sjukförsäkring.
          </note>
          <note>
            När han talade till de äldre var det barnomsorg, barnsjukvård,
            dagis, fritis, skola och utbildning som stod på dagordningen.
            Det var Tage Erlanders sätt att arbeta för och argumentera för
            att generationerna är beroende av varandra. Vi hör ihop, sade
            Tage Erlander. Jag tycker att han hade alldeles rätt.
          </note>
          <note>
            För att kunna stå upp för denna solidaritet mellan generationerna
            behöver de äldre känna trygghet i sin situation för att orka engagera
            sig i barnen. Det ska finnas plats för alla - inte bara några.
            Det ska vara solidaritet - inte egoism. Det ska vara mjukt. De
            ska vara värme. Det ska vara samhörighet.
          </note>
          <note>
            Men med vad ska detta betalas? I vissa avseenden måste det betalas.
            Jo, med skatter. Skatter är för oss inte något självändamål. Vi
            ska inte ta in en enda krona mer i skatt än vad som behövs för
            att betala det vi gemensamt tagit på oss ansvar för. Vissa skatter
            vill vi sänka. Andra kanske vi måste sänka. Vi är beredda att
            pröva det. Vi vill dessutom använda skatter som ett styrmedel
            i miljöpolitiken.
          </note>
          <note>
            Vi ska både bygga ut och förbättra välfärden och i mån av utrymme
            sänka skatter i första hand för lågoch medelinkomsttagare. Vi
            vill minska marginaleffekterna för dessa grupper. Det är det som
            det handlar om.
          </note>
          <note>
            Ibland funderar jag på om denna kammares ledamöter egentligen
            har snappat upp vad vi håller på med och insett vad majoriteten
            i kammaren gör nu. Vi sänker skatter, Carl Fredrik Graf. Vi sänker
            skattetrycket. Ni höjde det. Ni höjde kanske inte det formella
            skattetrycket, men det reella. Det var innebörden av den upplåning
            ni stod för. Samtidigt som ni sänkte skatter för förmöget folk
            ökade ni det reella skattetrycket för Sveriges invånare.
          </note>
          <note>
            Nu ska vi glädja oss åt den förbättring i landets ekonomi som
            vi kan avläsa. Med denna som grund kommer vi att noga fundera
            på vilka vägar vi ska gå.
          </note>
          <note>
            Jag hörde Bengt Göransson - förre kulturministern - i radio för
            någon vecka sedan. Han sade ungefär så här: Det moderna samhället
            är mycket snabbt på många olika sätt. Vi förflyttar pengar och
            information snabbare än en blinkning, men det tar fortfarande
            tid att tänka.
          </note>
          <note>
            Vi ska ta oss tid att tänka. Nu har vi den tiden. För några år
            sedan var det nödvändigt att ibland bara klippa till, när vi stod
            vid avgrundens rand.
          </note>
          <note>
            Vad vill då de borgerliga partierna i den djupt splittrade oppositionen?
            Jag har mycket omsorgsfullt läst de avvikande meningarna i skatteutskottets
            yttrande till finansutskottet. Här kommer nyckelorden -
          </note>
          <note>
            alla gäller skatter på ena eller andra sättet: Sänka, avveckla,
            slopa, sänkning, minska, avdrag, avdrag höjs, avdrag införs, elimineras,
            görs lägre, skattereduktion, sänkas omgående, slopas, reduktion,
            avdrag höjs, skattebefrias, avvecklas, utfasas, lindras, lyfts
            av, kompenseras, fasas ut, avvecklas, lägre.
          </note>
          <note>
            Puh! Det ni i oppositionen - särskilt moderaterna
          </note>
          <note>
            - vill göra är varken mer eller mindre än ett systemskifte. Men
            ni kallar det inte systemskifte längre. Nu använder ni mer inställsamma
            ord. Ert problem i
          </note>
          <note>
            Moderaterna är bara att medborgarna säger nej när de upptäcker
            vad det är ni håller på med. Som pensionärerna i Borås - alla
            pensionärsorganisationer - säger:
          </note>
          <note>
            Vi vill inte vara någon handelsvara. Det är inte mer kundvagnar
            i vården vi vill ha. Vi vill ha mer sjukvård. Vi vill ha bättre
            omsorg. Det är mindre marknad och mer omsorg och solidaritet,
            säger alla pensionärsorganisationer i Borås. Det är mer av att
            ställa upp för varandra vi vill ha, säger de.
          </note>
          <note>
            Ta lärdom. När ni i ert övermod kör med den ena marknadsliberala
            lösningen efter den andra - er experimentverkstad - säger era
            borgerliga systrar och bröder stopp och belägg, och då sätter
            människorna klackarna i backen.
          </note>
          <note>
            Ni vill slopa statsskatten. Jag vet bara tre som vill ha platt
            skatt. Det är Jim Ryan, romanfigur i Tom
          </note>
          <note>
            Clancys böcker om säkerhetsagenten. Denne Ryan blir så småningom
            president i USA. Han vill ha platt skatt. Den andre är Estlands
            finansminister, och den tredje är Carl Fredrik Graf.
          </note>
          <note>
            Det betyder att Carl Fredrik Graf vill sänka statsskatten för
            en person som tjänar 600 000 med 82 000
          </note>
          <note>
            kr på ett år. För den som tjänar 150 000 vill han sänka statsskatten
            med 200 kr. Det betyder att den som tjänar 600 000 får 6 816 kr
            mer att konsumera för per månad om man slopar statsskatten, och
            den som tjänar 150 000 får 17 kr mer. De 17 kronorna räcker till
            en brödlimpa, tror jag. Ytterligare argumentation är väl onödig.
          </note>
          <note>
            Framtiden ser ljus ut. Det gynnsamma läget ska vi hantera med
            ansvar. Nu ska omsorgen om barnen och de äldre komma i första
            hand. Jag är säker på att höstens arbete här i riksdagen kommer
            att präglas av det.
          </note>
          <note>
            Fru talman! Till sist vill jag tacka företrädarna för
          </note>
          <note>
            Miljöpartiet och Vänsterpartiet i utskottet för gott samarbete.
            Jag vill också önska alla mina kolleger i skatteutskottet och
            skatteutskottets kansli en skön och vilsam sommar och ett varmt
            välkommen tillbaks i höst. Då ska vi behandla budgetpropositionen.
            Där kommer att finnas en lång rad förslag på de områden som skatteutskottet
            har beredningsansvar för. Så vänta er inte en vilsam höst - tvärtom.
            Vänta er en arbetsam höst.
          </note>
          <note>
            Allra sist vill jag visa denna tidningssida. Var det inte en
            fantastisk rubrik vi kunde se i en av gårdagens aftontidningar?
            "Svenska barn har det bäst i världen."
          </note>
          <note>
            Fru talman! Vi vill göra det ännu bättre för de svenska barnen,
            men också för barn i andra länder.
          </note>
          <note type="speaker">
            Anf. 79 CARL FREDRIK GRAF (m) replik:
          </note>
          <note>
            Fru talman! Först vill jag förtydliga att jag yrkar bifall till
            reservation 12 under det samlade momentet
          </note>
          <note>
            6-8.
          </note>
          <note>
            Sedan till Arne Kjörnsbergs anförande. Det hade varit intressant
            att lägga Arne Kjörnsbergs och mitt anförande bredvid varandra.
            Det illustrerar väldigt väl skillnaderna ur en ideologisk utgångspunkt.
            Min ansats var medborgarperspektivet, den enskilde individens
            möjligheter, frihetsperspektivet, medan Arne
          </note>
          <note>
            Kjörnsberg gladde sig åt att det skulle bli mer statsbidrag till
            kommunerna, mer bidrag av olika slag. Han nämnde barnbidrag och
            gladde sig över detta och citerade Erlander.
          </note>
          <note>
            Ja, det är väl rätt så bra att det görs tydligt för kammaren
            att det finns skillnader i perspektiv på det här området. Jag
            tror inte att jag behöver kommentera det närmare.
          </note>
          <note>
            Arne Kjörnsberg gläds också åt att skatterna nu håller på att
            sänkas med socialdemokratisk politik.
          </note>
          <note>
            Det är ju en första ansats från världens högsta skattetryck till
            att fortfarande vara världens högsta skattetryck om än på en något
            lite lägre nivå.
          </note>
          <note>
            Jag skulle ändå vilja ställa en fråga, eftersom det nu av Arne
            Kjörnsberg aviseras en hel rad förslag till hösten. Bl.a. kommer
            förmodligen förslaget om sänkt skatt för utländska experter att
            hamna på riksdagens bord. Det kan Arne Kjörnsberg dementera om
            det är fel, men det har i varje fall diskuterats. Då uppstår frågan:
            Tycker Arne Kjörnsberg att det är rimligt att en person som kommer
            från utlandet och jobbar i
          </note>
          <note>
            Sverige under en treårsperiod ska ha dramatiskt mycket lägre
            skatt än en svensk expert med samma kompetens som t.ex. får betala
            statlig inkomstskatt?
          </note>
          <note>
            Vari består det rimliga i detta förfaringssätt? Man kan naturligtvis
            säga att det finns motsvarande regler i andra länder. Är slutsatsen
            då att svenska experter ska jobba i utlandet? Det kunde vara bra
            att få reda ut det lite grann.
          </note>
          <note>
            Tycker Arne Kjörnsberg att vi ska ha ett skattesystem där det
            lönar sig att arbeta, utbilda sig, spara och ta risker?
          </note>
          <note type="speaker">
            Anf. 80 ARNE KJÖRNSBERG (s) replik:
          </note>
          <note>
            Fru talman! Carl Fredrik Graf frågade mig om jag tycker att vi
            ska ha ett skattesystem som gör att det lönar sig att arbeta,
            utbilda sig och ta risker. Svaret är ja.
          </note>
          <note>
            Jag håller med Carl Fredrik Graf om att det för jämförelsens
            skull vore intressant att lägga - det är förmätet att säga det
            - mitt anförande bredvid Carl
          </note>
          <note>
            Fredrik Grafs. Carl Fredrik Grafs utgångspunkt var nämligen följande:
            Sverige har under det senaste seklet gått i fel riktning - allt
            mindre frihet.
          </note>
          <note>
            Jag stod väldigt nära min farmor. Hon var född
          </note>
          <note>
            1880. Hon födde tio barn, varav åtta nådde vuxen ålder. Två dog
            i späd ålder. Min farmor fick rösta första gången när hon var
            41 år. Då var alla hennes tio barn födda. Carl Fredrik står här
            i Sveriges riksdag och säger att vi under det senaste seklet har
            gått i fel riktning. Jag försäkrar Carl Fredrik Graf att min farmor
            inte skulle instämma i det.
          </note>
          <note type="speaker">
            Anf. 81 CARL FREDRIK GRAF (m) replik:
          </note>
          <note>
            Fru talman! Jag noterar att den fråga jag ställde om utländska
            experter berörde Arne Kjörnsberg inte i sitt svar på repliken.
            Jag tror att de som lyssnade på det jag hade att säga i mitt anförande
            förstod nog min poäng när jag tycker att medborgarna ska få större
            frihet att själva ta ansvar för sin ekonomi och vara mindre beroende
            av politiska beslut.
          </note>
          <note>
            Nu är inte replikskiftet särskilt långt. Jag tänkte dyka ned
            i en detaljfråga som under den senaste tiden har berört väldigt
            många människor. Det gäller sambeskattningen av förmögenhet. Det
            är lite intressant att konstatera följande. Arne Kjörnsberg var
            i sitt anförande inne på det här med jämlikhet och jämställdhet.
            Sedan återkom han aldrig under sitt anförande till vad det betyder
            i skattepolitiken. Inger Segelström säger: Var och en ska försörja
            sig själv.
          </note>
          <note>
            Därför är sambeskattning inget som hör hemma i dagens samhälle.
            Det här är en fråga som s-kvinnorna drivit i flera år. Det pågår
            diskussioner om skatterna.
          </note>
          <note>
            Vi får se vad som händer.
          </note>
          <note>
            Detta är Inger Segelströms sätt att uttrycka det hela.
          </note>
          <note>
            Statsministern säger: Det är ingen topprioriterad fråga.
          </note>
          <note>
            Finansministern säger: Det finns mera angelägna frågor. Det ingår
            inte i våra planer att förändra den beskattningen.
          </note>
          <note>
            Vad är skatteutskottets ordförandes besked när det gäller sambeskattning
            av förmögenhet?
          </note>
          <note>
            Man får lätt det intrycket när man lyssnar på dessa företrädare
            att kvinnoförbundet har en syn, finansministern och statsministern
            verkar vara överens. Men vad är beskedet i riksdagens kammare
            i dag, dagsnoteringen i denna fråga? Vi kanske kunde få besked
            åtminstone på den punkten.
          </note>
          <note type="speaker">
            Anf. 82 ARNE KJÖRNSBERG (s) replik:
          </note>
          <note>
            Fru talman! Frågan om experter först. Som Carl
          </note>
          <note>
            Fredrik Graf mycket riktigt påpekade finns regler i våra nordiska
            grannländer, i varje fall i två av dem.
          </note>
          <note>
            Den enkla filosofin bakom detta är att om det kommer hit en forskare
            - vi har för resten redan forskare på universiteten, så yrka inte
            avslag - men har sin familj kvar i England, Zimbabwe eller USA
            och tar alltså inte med sig barnen hit, då har vi inga kostnader
            för deras barns utbildning. Då säger vi att man skulle kunna beskatta
            en mindre del av deras lön. Förslag kommer i höst. Då får vi se
            på detaljerna.
          </note>
          <note>
            Sedan till sambeskattning av förmögenheter. Den frågan får liksom
            mycket annat vägas av mot annat som är angeläget. Vi kan inte
            göra det och det och det, i varje fall inte samtidigt.
          </note>
          <note>
            Åter till min farmor. Att jag tog upp detta med anledning av
            Grafs inledning, fru talman, beror på att det var så häpnadsväckande
            att jag blev närmast mållös. Min farmor berättade för mig att
            när hon var tio-tolv år fick hon gå en och en halv mil ned till
          </note>
          <note>
            Lilleskogs station från en herrgård där hennes föräldrar var
            statare. På stationen skulle hon tillsammans med sina kamrater
            niga för dåvarande kungen och kronprinsen när de kom till Lilleskog
            för att jaga älg på Halleberg och Hunneberg. För fjorton dagar
            sedan var mitt barnbarn vid Medelhavet. Hon talade om för mig
            att hon åkte flygmaskin dit. Och så säger Carl
          </note>
          <note>
            Fredrik Graf att Sverige under det senaste seklet gått i fel
            riktning - allt mindre frihet.
          </note>
          <note>
            Fru talman! Ytterligare kommentarer är inte nödvändiga.
          </note>
          <note type="speaker">
            Anf. 83 KENNETH LANTZ (kd) replik:
          </note>
          <note>
            Fru talman! Det är inte svårt för mig att fortsätta argumenteringen
            i samma riktning som Carl Fredrik
          </note>
          <note>
            Graf. Jag tänkte ställa en fråga för att få ett bättre svar av
            Arne Kjörnsberg avseende sambeskattning på kapital.
          </note>
          <note>
            Arne Kjörnsberg räknade upp ett antal år som han hade hittat
            i de borgerliga partiernas reservationer.
          </note>
          <note>
            Jag var lite förvånad över detta. Jag har varit ganska tacksam
            över att det var så stor samstämmighet dessa år. Det råder alltså
            ingen tvekan om att Kristdemokraterna tillsammans med Centerpartiet,
            Folkpartiet och Moderaterna talar ett tydligt språk: Vi vill sänka
            beskattningen och inte minst ta bort sambeskattningen på förmögenhet.
          </note>
          <note>
            Skulle det vara helt omöjligt för Socialdemokraterna att gå oss
            till viljes och ställa sig bakom det?
          </note>
          <note>
            Jag har ett antal väljare bakom mig som tycker så här hemma i
            Helsingborg och nordvästra Skåne. Även dessa människor borde få
            lov att ha en röst i Sveriges riksdag som också resulterar i ett
            positivt svar. När vi nu är så pass många borgerliga ledamöter
            i den här kammaren krävs det inte så våldsamt många från den andra
            sidan för att vi ska få igenom förslaget.
          </note>
          <note>
            Vad säger Arne Kjörnsberg? Kan vi uppleva en förändring av sambeskattningen
            inför höstens budgetberedning?
          </note>
          <note type="speaker">
            Anf. 84 ARNE KJÖRNSBERG (s) replik:
          </note>
          <note>
            Fru talman! Mitt svar till Kenneth Lantz blir detsamma som till
            Carl Fredrik Graf: Den frågan får avvägas mot andra angelägna
            saker som bör göras.
          </note>
          <note>
            Det är fullständigt klart. Vi kommer att redovisa det i budgetpropositionen
            eller i en särproposition knuten till budgetpropositionen.
          </note>
          <note>
            Får jag ställa en enda enkel fråga till Kenneth
          </note>
          <note>
            Lantz: Tycker Kenneth Lantz som Carl Fredrik Graf och Estlands
            finansminister att man ska ha en platt skatt, vilket innebär att
            den som tjänar 600 000 kr per år får 6 817 kr mer i månaden att
            konsumera för än vad han eller hon nu får? Är det en bra utveckling?
          </note>
          <note type="speaker">
            Anf. 85 KENNETH LANTZ (kd) replik:
          </note>
          <note>
            Fru talman! Som svar på den frågan kan jag säga att vi tydligt
            talat om att vi vill ta bort den skatten.
          </note>
          <note>
            Andra detaljer i den beskattningen vill jag inte göra något uttalande
            om här och nu.
          </note>
          <note>
            Däremot vill jag gå tillbaka till Kjörnsbergs anförande där man
            kunde höra honom i kammaren väldigt inspirerat tala om jämställdhet,
            jämlikhet osv.
          </note>
          <note>
            På det här sättet faller reformen med maxtaxa helt mellan löftesorden
            om jämställdhet och jämvikt. Vad ska jag ge för svar till min
            granne hemma i Helsingborg som vill ordna sin barnomsorg på ett
            annat sätt än just med kommunalt dagis? Ska inte den här personen
            få uppleva ett samhälleligt stöd för detta? Ska han tvingas in
            i någon form av kollektivistisk barnomsorg som utesluter från
            eget initiativ som den här familjen anser vara den bästa omsorgsformen
            för sina barn?
          </note>
          <note type="speaker">
            Anf. 86 ARNE KJÖRNSBERG (s) replik:
          </note>
          <note>
            Fru talman! Jag tycker att Kenneth Lantz ska börja med att fråga
            om grannfamiljen tycker att det är bra att deras barnomsorgskostnad
            sjunker. Nu känner jag inte till familjens ekonomiska situation,
            men kostnaden sjunker i varje fall.
          </note>
          <note>
            Sedan är det upplysningsvis inte bara fråga om kommunala dagis,
            herr Lantz. Det gäller också andra dagis där man kommer att ha
            samma möjligheter under förutsättning att de är godkända och har
            kommunala bidrag. Så dessa möjligheter finns.
          </note>
          <note>
            När det gäller sambeskattning skulle en slopad sådan kosta 1,7-2
            miljarder. Det är ganska mycket pengar, men det är klart att i
            det stora hela är det inte särskilt mycket även om det inte är
            som ett spott i
          </note>
          <note>
            Atlanten. Men, Kenneth Lantz, man måste ta sig tid att tänka
            över vad man gör. Vi har den möjligheten nu och den måste vägas
            av mot t.ex. fortsatt kompensation för egenavgifter eller några
            andra angelägna åtgärder såsom att hjälpa Pajala kommun som består
            av 80 byar. Där finns 23 reningsverk och en skola med 59 elever
            uppdelade på sex klasser.
          </note>
          <note>
            Så är det. Man kan inte bara rycka ut en sak och säga att det
            ska vi göra först av allt. Det måste vägas av mot andra saker.
          </note>
          <note type="speaker">
            Anf. 87 BO KÖNBERG (fp) replik:
          </note>
          <note>
            Fru talman! I Arne Kjörnsbergs inledande anförande fanns det
            - om jag uppfattade det rätt - med den obligatoriska delen för
            socialdemokratiska talare på ekonomiområdet, nämligen utfallet
            mot den regering som hade den tunga uppgiften i början av 1990-
          </note>
          <note>
            talet att hantera en ekonomi i nästan fritt fall under den värsta
            lågkonjunkturen på 60 år. Men jag tänkte lämna den tomma socialdemokratiska
            retoriken åt sidan och prata om det som dagens debatt handlar
            om.
          </note>
          <note>
            Det är ett par sakfrågor som jag skulle vilja diskutera. Arne
            Kjörnsberg svarade nyss på en fråga från ett annat håll som rörde
            sig om han var för att det skulle löna sig att arbeta, utbilda
            sig och ta risker.
          </note>
          <note>
            Den frågan svarade Arne Kjönrsberg glädjande nog ja på. Så låt
            oss borra lite grann i detta för att se efter om det finns någonting
            bakom detta ja-svar.
          </note>
          <note>
            Jag har två frågor. Den ena är om Arne Kjörnsberg tycker att
            det är mycket bättre med den s.k.
          </note>
          <note>
            kompensationen för att man betalar pensionsavgifter till den
            egna pensionen än att höja brytpunkten och ta bort värnskatten
            så att man får behålla mer, dvs. att det lönar sig mer att arbeta.
          </note>
          <note>
            Den andra frågan gäller risktagande. Om man har pengar på bank,
            vilket inte är så särskilt riskabelt och lönsamt, skattar man
            en gång. Men om man satsar pengar på aktier i företag beskattas
            de två gånger för att man tar risker. Är Arne Kjörnsberg för att
            man ska ta bort denna konstiga skillnad mellan beskattat risktagande
            och mindre beskattat icke risktagande?
          </note>
          <note type="speaker">
            Anf. 88 ARNE KJÖRNSBERG (s) replik:
          </note>
          <note>
            Fru talman! Bo Könberg frågade mig vilket jag tycker är viktigast,
            kompensera låg- och medelinkomsttagare för egenavgifter eller
            att höja brytpunkten där statlig skatt utgår. Vad Bo Könberg vill
            göra är att höja brytpunkten som nu ligger på ca 244 000
          </note>
          <note>
            kr till 298 000 kr. Tjänar man 244 000 kr är det kanske inte
            så väldigt dåligt och så väldigt farligt om man får betala statlig
            skatt på den överskjutande delen, 54 000 kr. Men vi höjde brytpunkten
            i år, och vi kommer - med hänsyn till vilka möjligheter som finns
            och till utvecklingen i ekonomin - att fortsätta att justera den.
          </note>
          <note>
            På frågan om dubbelbeskattningen är mitt svar ett rakt ja. Bo
            Könberg frågade mig om jag tyckte att det var bra med dubbelbeskattning.
            Han undrade om jag vill verka för att den ska slopas. Mitt svar
            är mycket uppriktigt och rakt på sak: Det är ingen prioriterad
            skattesänkning för mig.
          </note>
          <note type="speaker">
            Anf. 89 BO KÖNBERG (fp) replik:
          </note>
          <note>
            Fru talman! Det är bra med raka svar, och jag ställde ju frågan
            med tanke på det något förvånande bejakandet för några minuter
            sedan från Arne
          </note>
          <note>
            Kjörnsberg när han sade att han var för ett skattesystem där
            det skulle löna sig att arbeta och ta risker m.m. Så låt oss ta
            den sista frågan först.
          </note>
          <note>
            Hur kan det vara rimligt att ha ett system där den som tar risker
            ska betala mer i skatt än den som inte tar risker? För vårt samhälle,
            för välståndet och för välfärden i framtiden - som vi bägge engagerar
            oss för - är det sannolikt bra att människor tar risker.
          </note>
          <note>
            Varför ska detta extrabeskattas?
          </note>
          <note>
            Den andra frågan gällde brytpunkten. Min fråga handlar inte så
            mycket om det är dåligt eller inte dåligt att tjäna 240 000 kr,
            utan den handlade om
          </note>
          <note>
            Arne Kjörnsbergs bejakande av tanken att det ska löna sig att
            arbeta. För de människor som då har inkomster mellan 240 000 kr
            och 290 000 kr, dvs. mellan 20 000 kr och 25 000 kr i månaden,
            är det klart att det lönar sig bättre att arbeta om de får behålla
            70 %
          </note>
          <note>
            än om de får behålla knappt 50 %. Så det var väl inte så svår
            tanke för skatteutskottets ordförande, som ju väl känner till
            dessa frågor.
          </note>
          <note type="speaker">
            Anf. 90 ARNE KJÖRNSBERG (s) replik:
          </note>
          <note>
            Fru talman! Bo Könberg säger att det inte borde vara en så svår
            fråga för mig. Nej, den är inte svår.
          </note>
          <note>
            Den är väldigt enkel, Bo Könberg. Det är ingen prioriterad fråga
            för mig att i ett slag höja brytpunkten från ca 244 000 kr till
            298 000 kr. Det är en fråga som det är enkelt att svara på, och
            jag gjorde det i min förra replik och jag gör det för ordningens
            skull också i den här repliken, eftersom Bo Könberg på nytt ställde
            denna fråga.
          </note>
          <note>
            När det gäller dubbelbeskattningen vet jag inte om
          </note>
          <note>
            Bo Könberg har noterat att den formidabla saneringen av svensk
            ekonomi som socialdemokraterna genomförde med benägen hjälp av
            Centern - och på senare tid med hjälp av Miljöpartiet och Vänsterpartiet
            -
          </note>
          <note>
            under den förra mandatperioden och delvis under denna mandatperiod
            har lett till ett börsrally som inte är av denna världen.
          </note>
          <note>
            Jag var i Hongkong för några år sedan. Börschefen där var stolt
            över börsuppgången, men så sade han: Det är klart, Stockholm är
            bättre. På nytt, Bo
          </note>
          <note>
            Könberg: Det är inte någon prioriterad fråga för socialdemokraterna.
            Den får vägas av mot andra frågor på det skattepolitiska området.
          </note>
          <note type="speaker">
            Anf. 91 ROLF KENNERYD (c) replik:
          </note>
          <note>
            Fru talman! Jag vill börja med att instämma i den del av Arne
            Kjörnsbergs anförande som pekade på behovet av att vårda den nu
            sanerade gemensamma ekonomin. Jag noterade också - och det är
            lite allvarligare - att beredskapen uppenbarligen saknas inför
            de påfrestningar som den gemensamma ekonomin kommer att utsättas
            för i en vikande konjunktur. Och jag saknar de strukturella åtgärder,
            både på kostnadssidan och på intäktssidan, som kommer att bli
            nödvändiga, om vi ska möta denna nedgång på ett effektivt sätt.
          </note>
          <note>
            Eftersom den här delen av debatten berör skattesidan vill jag
            ställa frågan till Arne Kjörnsberg: Är det nu inte dags att inta
            lite framförhållning inför en kommande konjunkturnedgång, t.ex.
            genom att stärka företagen med hjälp av sänkta arbetsgivaravgifter?
          </note>
          <note>
            Jag vill också återknyta till den debatt som vi ofta har haft
            anledning att föra i den här kammaren om skattesamtalen. Jag har
            uppfattat Arne Kjörnsberg som värnare av dessa skattesamtal och
            som att det skulle bli resultat av desamma. Jag utgår ifrån att
            också Arne Kjörnsberg är besviken på att det inte blev något resultat.
          </note>
          <note>
            Är det inte dags, Arne Kjörnsberg, att försöka skapa en miljö
            igen för rejäla skattesamtal med alla riksdagspartier?
          </note>
          <note type="speaker">
            Anf. 92 ARNE KJÖRNSBERG (s) replik:
          </note>
          <note>
            Fru talman! Rolf Kenneryd tar upp skattesamtalen. Rolf Kenneryd
            gör en alldeles riktig bedömning, att jag var en värnare av dem.
            Men det blev alltmer meningslöst att fortsätta dem. Det var lika
            bra att bryta. Vi får försöka att föra samtalen på annat sätt,
            exempelvis här i riksdagen, förslagsvis i skatteutskottet när
            det gäller våra frågor.
          </note>
          <note>
            Jag tycker faktiskt, och jag är mycket ärlig nu, att
          </note>
          <note>
            Rolf Kenneryd har en poäng med att det särskilt på energiskatteområdet
            vore mycket värdefullt om vi kunde komma fram till lösningar som
            spänner över ett bredare fält. Jag uppskattar väldigt mycket Rolf
          </note>
          <note>
            Kenneryds inställning i den frågan. Det som andas i det han säger
            lovar gott.
          </note>
          <note>
            Vad gäller framförhållningen har Rolf Kenneryd naturligtvis noterat
            att vi betalar av på statsskulden, ni vet den där som fördubblas
            på tre korta år. Ja, det är ett sätt att ha framförhållning, och
            det ska vi fortsätta med för att vi ska ha en beredskap när konjunkturen
            går ned. Det är därför min och mina kollegers stora uppgift att
            ständigt och jämt hålla igen, för det finns en del som vill göra
            det ena efter det andra samtidigt.
          </note>
          <note>
            Då säger vi: Det går inte. Vi måste ha beredskap när konjunkturen
            går ned. Annars måste vi än en gång sänka ersättningen i sjukförsäkringen,
            i a-kassan och i allt det där andra, och det orkar inte de generella
            och solidariska systemen med. Det är bl.a. därför som vi så starkt
            slår vakt om det.
          </note>
          <note type="speaker">
            Anf. 93 ROLF KENNERYD (c) replik:
          </note>
          <note>
            Fru talman! Precis som Arne säger blev skattesamtalen alltmer
            meningslösa, och det blev de ganska snabbt beroende på regeringens
            oförmåga att hålla styrfart i desamma. Det är alltså i väldigt
            hög grad självförvållat från regeringspartiets sida att det blev
            på det sättet. Jag skulle gärna vilja se om Arne
          </note>
          <note>
            Kjörnsberg kan medverka till att inge regeringen lite stadga
            i det hänseendet, så att det kan bli rejäla samtal igen. Jag tror
            att Sverige och svenskarna behöver det.
          </note>
          <note>
            Sedan efterlyste jag i mitt inledningsanförande besked till villaägare
            och andra om vilket besked i vårbudgeten det är som gäller i fråga
            om fastighetsskatten. Är det beskedet om de ökade intäkter som
            beräkningarna baseras på? Eller är det textens besked om att den
            ökade fastighetsskatten inte kommer att kunna tas ut? Jag skulle
            värdesätta om Arne Kjörnsberg kunde ge ett besked, inte minst
            för att skingra den oro som fastighetsägarna för närvarande känner.
          </note>
          <note type="speaker">
            Anf. 94 ARNE KJÖRNSBERG (s) replik:
          </note>
          <note>
            Fru talman! Beskedet är att den beräkningstekniska ökningen med
            8 miljarder kronor kommer, säger jag. Men det viktigaste är att
            finansministern har sagt att den inte kommer att slå igenom. Det
            är beskedet.
          </note>
          <note>
            Vi kommer i budgetpropositionen i september månad att lämna ett
            mycket konkret besked.
          </note>
          <note>
            Beträffande skattesamtalen säger Rolf Kenneryd att det var regeringens
            oförmåga som gjorde att de avbröts. Jag tror att vi ska dela på
            skulden för detta.
          </note>
          <note>
            Att det gick som det gick beror på att det inte längre var meningsfullt
            att ha dem.
          </note>
          <note>
            Fru talman! Jag tror därmed att jag har svarat på
          </note>
          <note>
            Rolf Kenneryds fråga. Jag tror inte att det finns någon mer på
            repliklistan. Därmed vill jag än en gång önska mina värderade
            kolleger i skatteutskottet en skön och vilsam sommar. Jag vet
            att ni har precis lika mycket att göra som jag, men några veckors
            ledighet ska ni väl få. Sedan ses vi, och då kommer det att vara
            mycket budgetfrågor. Till dess kommer jag att glädja mig åt rubriken
            Svenska barn har det bäst i världen.
          </note>
          <note type="speaker">
            Anf. 95 YVONNE RUWAIDA (mp):
          </note>
          <note>
            Fru talman! Det är i dag min sista debatt som ledamot i skatteutskottet.
          </note>
          <note>
            Det är intressant att Carl Fredrik Graf i dag hade en mer ideologisk
            inriktning på sin diskussion om skattesystemet. Carl Fredrik Graf
            talade om behovet av frihet, att man ska värna individens rättigheter
            och att man ska värda välfärden. Han sade bl.a. att välfärden
            är friheten att kunna åka bil.
          </note>
          <note>
            Vad är frihet egentligen? Jag kan bli väldigt upprörd över den,
            som jag anser, väldigt kortsiktiga syn som moderaterna företräder
            i just skattediskussionen.
          </note>
          <note>
            Är det frihet när man som mamma måste klä sina barn i t-shirt
            och keps för att de inte ska få hudcancer på grund av att vi har
            ett ozonskikt som uttunnas och att UV-strålningen når ned till
            oss människor? Är det frihet när människor, speciellt i de fattiga
            delarna av världen, kommer att faktiskt dö på grund av växthuseffekten?
            Och vilken frihet är viktigast, är det friheten att kunna åka
            bil hur mycket som helst eller är det friheten att kunna leva
            ett liv utan risk för att dö på grund av översvämningar och extremt
            klimat, på grund av brist på livsmedel eller på grund av att ozonskiktet
            uttunnas? För mig handlar frihet om livskvalitet och om en livsmiljö
            som vi alla människor kan leva i. Det handlar också om ta ansvar
            för framtida generationer och se till att de har livsmedel och
            att de kan leva i ett samhälle som är stabilt. Men i moderaternas
            värld verkar det bara vara friheten att just nu kunna konsumera
            hur mycket som helst och friheten att just nu kunna åka bil hur
            mycket som helst.
          </note>
          <note>
            Jag säger inte att man inte ska åka bil, men vi måste inse att
            bilismen i världen och i Sverige bidrar till växthuseffekten,
            och koldioxidutsläppen i världen är ett av de största hoten mot
            framtiden. Här behöver vi alla ta ett ansvar, både privatpersoner
            och företag.
          </note>
          <note>
            Låt mig då berätta lite grann om växthuseffekten, för jag vet
            inte om alla här i kammaren vet särskilt mycket om vad den innebär.
            Växthuseffekten kommer att få väldigt omfattande ekologiska konsekvenser.
            I många delar av världen kan en ökning av temperaturen leda till
            att insekter massförökar sig kraftigt, vilket kan skada både naturliga
            landskap och grödor. Om vattnets temperatur stiger, vilket den
            gör, kan det leda till att det marina ekosystemet allvarligt skadas
            på ett sätt som gör att fiskbeståndet minskar.
          </note>
          <note>
            Fiskbeståndet i världen är redan i dag hotat av ett väldigt omfattande
            fiske.
          </note>
          <note>
            Dessutom bidrar växthuseffekten till den torka som vi har sett
            i Afrika och i Europa och till den ökenspridning som vi kan se.
            Den bidrar också till att vissa kustnära våtmarker översvämmas
            och kommer att vara ett hot i framtiden.
          </note>
          <note>
            Växthuseffekten hänger också samman med andra miljöproblem och
            får miljökonsekvenser som är mycket större än vad man kanske anar.
            Ibland kanske de är så stora att inte ens forskare kan greppa
            de allvarliga konsekvenser som växthuseffekten kombinerat med
            andra miljöproblem kan få. Låt mig då ge ett exempel.
          </note>
          <note>
            Jag ska tala om vad som händer i haven. Det viktigaste ekosystemet
            i haven är korallreven. Korallreven har den största artmångfalden
            bland havens ekosystem. I hela världen är det bara de tropiska
            skogarna som har en större artmångfald. Ungefär 65 % av alla havslevande
            fiskarter är beroende av korallreven under någon del av sin livscykel.
          </note>
          <note>
            Korallreven är känsliga för de temperaturförändringar som sker
            i haven. Samtidigt ökar också koldioxidhalten i atmosfären. Det
            leder också till att koldioxiden absorberas i haven. Det leder
            i sin tur till att halterna av kalciumkarbonat i havsvattnet minskar.
          </note>
          <note>
            Det är ett ämne som korallerna behöver för att bygga upp sina
            skelett.
          </note>
          <note>
            Den här extra mängden av koldioxid i haven fungerar också som
            gödning för bl.a. alger och sjögräs. I
          </note>
          <note>
            dag ersätter de koraller på många håll, och de kommer att göra
            det ännu mer i framtiden. Detta är också ett resultat av kväveföroreningar.
          </note>
          <note>
            I haven såväl som på land kan alla dessa destruktiva samverkande
            effekter bli ett otroligt allvarligt hot mot vår framtid. De kommer
            att bli det om vi inte minskar koldioxidutsläppen. De kommer att
            vara ett hot mot vår framtida livsmedelsförsörjning och ett hot
            mot vår frihet.
          </note>
          <note>
            I dag står industriländerna för 76 % av världens ackumulerade
            koldioxidutsläpp sedan 1950. Vi har ett stort ansvar. Vi är 20
            % av världens befolkning och vi står för 76 % av de ackumulerade
            koldioxidutsläppen i världen. Vi tar inte vårt ansvar.
          </note>
          <note>
            Vad händer på internationell nivå? Speciellt borgarna, men även
            andra partier, pratar sig varma för att detta är någonting som
            måste göras på internationell nivå. Vi måste verka för miniminivåer
            på koldioxidskatten.
          </note>
          <note>
            I dag är Sverige en broms i EU när det gäller att se till att
            det blir en miniminivå på koldioxidskatten.
          </note>
          <note>
            Vi vägrar att driva den frågan under den pågående regeringskonferensen,
            IGC. Det finns ett förslag i dag som är framlagt av ordförandelandet
            Portugal. Det förslaget går ut på att man på EU-nivå ska ta bort
            vetorätten när det gäller en miniminivå för koldioxidskatten.
            Anna Lindh har sagt till mig att detta är en fråga som Sverige
            inte driver. Varför gör man inte det?
          </note>
          <note>
            Det finns även andra sammanhang på EU-nivå där
          </note>
          <note>
            Sverige inte driver den här frågan, vilket jag tycker är väldigt
            besynnerligt. Vi måste agera både globalt och nationellt. Det
            är därför vi behöver en höjning av koldioxidskatten. Det kommer
            att gå ut över bilismen i Sverige, men det måste det också göra.
          </note>
          <note>
            Jag har i dag en avskedspresent till ordföranden i skatteutskottet,
            Arne Kjörnsberg. Det är ett miljölexikon som kom ut redan 1992
            som heter Miljö från A
          </note>
          <note>
            till Ö. Det är någonting som jag tror att skatteutskottet och
            ordföranden i skatteutskottet kan ha mycket glädje av.
          </note>
          <note>
            Som avslutningsord tänkte jag läsa upp vad som står här om just
            växthuseffekten.
          </note>
          <note>
            Växthuseffekten kan knappast stoppas. Vi kan inte återgå till
            det förindustriella samhället, men vi måste anpassa det industrisamhälle
            vi har så att det blir förenligt med den ekologiska verkligheten
            och med uthålligt mänskligt liv. Vi måste kraftigt minska användningen
            av fossila bränslen, i synnerhet stenkol och olja. Naturgas lämnar
            bara ungefär hälften så mycket koldioxid som stenkol eller olja
            per utvunnen energi, men inte heller naturgas kan användas i längden.
          </note>
          <note>
            Vad innebär egentligen allt det här? Det innebär att vi på allvar
            måste gå in för att anpassa vårt samhälle och vårt levnadssätt.
            Det är vi i de rika länderna som är de stora förbrukarna, och
            därför är det vi som först och främst måste ta på oss denna uppgift.
            I
          </note>
          <note>
            praktiskt handlande betyder det t.ex. att vi måste återföra persontrafiken
            mellan Stockholm och Göteborg från flyg till tåg. Det ger minskade
            koldioxidutsläpp. Över huvud taget är energiåtgången per personkilometer
            mycket lägre i rälsburen trafik än i motorfordon på väg, för att
            inte tala om flyg.
          </note>
          <note>
            Motortrafiken måste reduceras, och det av flera miljöskäl. Nästan
            var och en kan bidra genom att cykla de korta avstånden och kollektivåka
            de lite längre. Och kör man bil, kan man köra mjukt och respektera
            fartgränser. Bilen tar man till utanför rutinfallen och där det
            saknas alternativ. Vi kan dra ned inomhustemperaturen ett par
            grader.
          </note>
          <note>
            Detta är bara exempel, men vi kommer till slut inte ifrån att
            hela vår livsstil behöver anpassas tillbaka till det rimliga.
          </note>
          <note>
            Jag hoppas att skatteutskottet tar med sig detta i sitt framtida
            arbete, speciellt i budgetarbetet. Jag kommer att överlämna den
            här boken till Arne
          </note>
          <note>
            Kjörnsberg.
          </note>
          <note>
            Jag vill också tacka alla mina övriga kolleger och kansliet för
            ett fantastiskt samarbete i skatteutskottet.
          </note>
          <note>
            Det har varit väldigt roligt att delta i arbetet de här två åren.
          </note>
          <note type="speaker">
            Anf. 96 CARL FREDRIK GRAF (m) replik:
          </note>
          <note>
            Fru talman! Yvonne Ruwaida försökte inledningsvis att citera
            mig. Jag säger försökte för det blev nog inte riktigt rätt. Jag
            talade inte om ohämmat bilåkande. Jag talade om att många människor
            i dag har svårt att ta sig till jobbet och att pendla till en
            arbetsplats på en annan ort, särskilt på landsbygden och i glesbygden
            där det inte finns någon kollektivtrafik att förlita sig på. Det
            är dessa människor som får svårt att ta sig till jobbet med den
            höga bensinskatten. Jag tror att de ägnar sig åt ohämmat bilåkande
            i väldigt liten utsträckning.
          </note>
          <note>
            Låt mig sedan gå över till avdelningen vänligheter. Jag ber att
            få önska Yvonne Ruwaida lycka till i arbetet i finansutskottet
            och tackar för den tid som vi har samarbetat i skatteutskottet.
          </note>
          <note type="speaker">
            Anf. 97 YVONNE RUWAIDA (mp) replik:
          </note>
          <note>
            Fru talman! Moderaterna har ju förslagit en generell sänkning
            av bensinskatten. Moderaterna har inte föreslagit en politik där
            man gynnar glesbygdsbor. Vi anser att man inte ska kompensera
            till bilismen direkt.
          </note>
          <note>
            Däremot behöver glesbygden en kompensation för att man har andra
            kostnader där. Det är fel att rikta en sänkning av en skatt så
            att den stimulerar att människor åker mer bil. Det är ju vad som
            sker här. Ekonomiska styrmedel är just ekonomiska styrmedel.
          </note>
          <note>
            Bilismen i Sverige har ökat de senaste fem åren. Folk åker mer
            bil i dag än de gjorde för fem år sedan - inte mindre.
          </note>
          <note>
            Vi måste ha ett högre bensinpris med tiden. Det måste dessutom
            öka successivt. I andra länder, t.ex. i
          </note>
          <note>
            Frankrike och England, har man ett högre bensinpris än i Sverige.
          </note>
          <note>
            Jag tror inte att vi kommer att stimulera ett ökat kollektivtrafiksåkande
            och en minskad bilism - och vi behöver en minskad bilism jämfört
            med i dag -
          </note>
          <note>
            genom att sänka bensinskatten generellt, och det är ändå vad
            Moderaterna föreslår.
          </note>
          <note type="speaker">
            Anf. 98 CARL FREDRIK GRAF (m) replik:
          </note>
          <note>
            Fru talman! Moderaterna föreslår en kombination av höjt reseavdrag,
            sänkt avdragsgräns och sänkta bensinskatter tillsammans med andra
            skattesänkningar. Det är den kombinationen som gör det möjligt
            att fungera bättre, framför allt i glesbygden där man är mer beroende
            av bilen än på de orter där det finns en utbyggd kollektivtrafik.
            Jag tror inte glesbygden, för att överleva på sikt, är betjänt
            av Miljöpartiets vision om en bensinskatt på 30 kr om 15 år, som
            tidigare talare i dag har varit inne på.
          </note>
          <note type="speaker">
            Anf. 99 YVONNE RUWAIDA (mp) replik:
          </note>
          <note>
            Fru talman! Vi måste ha ett system som gynnar kollektivtrafiken
            på olika sätt. Ett bra förslag är ju att sänka momsen på kollektivtrafiken.
            Jag vet inte om
          </note>
          <note>
            Moderaterna kan tänka sig att delta i just den skattesänkningen.
            Vi kan i alla fall tänka oss det.
          </note>
          <note>
            Jag förstår fortfarande inte vad Carl Fredrik Graf menar. Carl
            Fredrik Graf vill ju sänka bensinskatten generellt för alla. Det
            innebär att folk kommer att åka mer eftersom det blir billigare
            att åka, och därför kommer man inte att ändra sin livsstil till
            ett levnadssätt med minskad bilism och minskat bilåkande.
          </note>
          <note>
            Sedan måste vi hitta former för att de handikappade och människor
            i glesbygden som med tvång måste använda bil inte ska drabbas
            av detta. Men det kan vi inte åstadkomma genom en generell sänkning
            av bensinskatten. Det kommer bara att öka bilismen och medföra
            att människor åker mer bil.
          </note>
          <note type="speaker">
            Anf. 100 ARNE KJÖRNSBERG (s) replik:
          </note>
          <note>
            Fru talman! Jag har ett besked till Yvonne Ruwaida. Vi socialdemokrater
            vill inte - och jag förstår att det är det besked som utrikesministern
            har lämnat till
          </note>
          <note>
            Yvonne Ruwaida - att det ska fattas majoritetsbeslut om nivån
            på skatter. Vårt land arbetar för en miniminivå på koldioxidskatterna
            inom EU. Men vi vill inte att de andra länderna ska kunna besluta
            om vilken nivå vi ska ha på inkomstskatter, förmögenhetsskatter
            eller fastighetsskatter. Man måste vara klar över det.
          </note>
          <note>
            Man kan inte både äta kakan och ha den kvar, Yvonne Ruwaida.
            Vi kan inte säga att vi vill ha majoritetsbeslut på det området,
            men t.ex. inkomstskatterna har inte de andra länderna med att
            göra. Det är skälet.
          </note>
          <note>
            Får jag sedan tacka Yvonne Ruwaida för de vänliga orden och för
            den bokgåva som jag ska få. En mig närstående person har en sådan
            bok men jag kommer säkert ha stor nytta av den genom att ha den
            i mitt arbetsrum på bokhyllan så att jag lätt kan ta fram den.
          </note>
          <note>
            Dessutom tackar jag Yvonne Ruwaida för den tid som vi kunnat
            arbeta tillsammans i skatteutskottet och för det goda samarbete
            som vi haft. Jag vill inte gärna använda uttrycket lycka till,
            för på något sätt är det förstört - en del förstår vad jag menar.
            I stället säger jag att jag hoppas att det går bra för Yvonne
          </note>
          <note>
            Ruwaida på det nya uppdraget. Tack!
          </note>
          <note type="speaker">
            Anf. 101 YVONNE RUWAIDA (mp) replik:
          </note>
          <note>
            Fru talman! Det portugisiska förslag som i dag ligger under regeringskonferensen
            handlar inte om att ta bort majoritetsbesluten på hela skatteområdet.
            Det är något som vi i Miljöpartiet väldigt mycket vänder oss mot.
          </note>
          <note>
            Det finns ett förslag som rör miljöskatter och som, såvitt jag
            förstår - jag har inte fått se förslaget i detalj, utan jag har
            bara kunnat läsa mig till det i olika tidningar - också rör vissa
            kapitalskatter. Jag har med
          </note>
          <note>
            Anna Lindh tagit upp det faktum att Sverige borde lägga fram
            ett förslag som bara rör miniminivån på koldioxidskatt och att
            det förslaget läggs under regeringskonferensen. Det har Anna Lindh
            inte varit beredd till, vilket också framgår av EU-nämndens protokoll
            som finns att tillgå på riksdagens hemsida.
          </note>
          <note>
            Jag har tagit upp frågan om en miniminivå på koldioxidskatt också
            med finansministern och med näringsministern och bett dem ta upp
            frågan i samband med att man nu jobbar med integrering av miljöfrågorna
            på de olika rådsmötena. Det tänker vi inte göra, har man då sagt.
            Men från Finland vet jag att för att driva och få igenom en fråga
            på EU-nivå måste man ta upp den i alla sammanhang. Man kan lägga
            fram ett förslag från svensk sida om en miniminivå bara på koldioxidskatten.
            Det går kanske inte igenom men då kan man säga nej till förändringar
            på skatteområdet i övrigt och använda det veto som vi har i dag.
            Den typen av politik verkar man inte vilja föra från regeringens
            sida. Det är verkligen beklagligt.
          </note>
          <note type="speaker">
            Anf. 102 GUDRUN LINDVALL (mp):
          </note>
          <note>
            Fru talman! En del talare i dagens debatt har oroat sig för att
            dagens konstellation s-v-mp inte vårdar den goda ekonomi som vi
            nu har. Men vi i Miljöpartiet kommer att göra vårt yttersta i
            det avseendet.
          </note>
          <note>
            Som parti har vi funnits med i många majoriteter i kommuner och
            landsting. På alla ställen har vi varit mycket seriösa. En del
            hävdar att vi varit snåla när det gäller ekonomi och utgifter.
            Det ligger i den gröna ideologin att vara varsam om framtiden
            och därmed också om nutiden och att framför allt se till att framtiden
            rymmer ekonomiska möjligheter så att även den tiden kan bli god
            för kommande generationer. Vi är alltså långt ifrån ett slösarparti.
            Jag kan garantera att vi kommer att se till att en god ekonomi
            värnas för framtiden.
          </note>
          <note>
            Jag tänker tala om miljösatsningar. Nu kommer pengar till miljön.
            Vi kan läsa artiklar i pressen om att
          </note>
          <note>
            Naturskyddsföreningen går ut och säger: Äntligen!
          </note>
          <note>
            Jag har varit engagerad i miljöfrågor ända sedan
          </note>
          <note>
            60-talet och jag tillhörde de många som under 80-
          </note>
          <note>
            talets heta engagemang kände att det inte räcker att vara utomparlamentariskt
            aktiv, utan det gäller att komma in där besluten tas. Jag var
            också en av dem som tidigt engagerade sig i Miljöpartiet. 80-talets
            engagemang ledde i och för sig inte till att det kom pengar till
            miljön. Miljöpartiet kom däremot in i riksdagen och har därmed
            haft möjlighet att mer konkret, även inom systemet - i kommuner,
            landsting och riksdag - föra fram synpunkter som tidigare bara
            hördes utanför parlamentet.
          </note>
          <note>
            Vad som hänt därefter är att många partier har tagit till sig
            retoriken. I dag pratar man som om man hade ett stort miljöengagemang
            - man kan orden.
          </note>
          <note>
            Däremot har vi fått vänta på pengarna. Det har inte hänt särskilt
            mycket. Dock har man fått människor att tro att alla är överens
            om miljöpolitiken. Så är det naturligtvis inte. Vad man har gjort
            är att man har låtsats som att alla är överens om miljöpolitiken.
            Men det är först när viljan finns att satsa ekonomiskt som man
            kan se att viljan finns att verkligen göra någonting. Det har
            vi miljöpartister väntat på.
          </note>
          <note>
            Inte heller under s-c-samarbetet kom det några pengar till miljön,
            utan vi hörde bara om hur överens man var.
          </note>
          <note>
            Nu äntligen efter valet 1998 har vi i Miljöpartiet möjlighet
            att även påverka budgeten. Nu kommer pengarna och nu kommer de
            satsningar som alla vi miljöengagerade människor så länge har
            väntat på!
          </note>
          <note>
            Nu kommer satsningarna!
          </note>
          <note>
            När vi från talarstolen här får höra från Centerpartiet att det
            inte kommer speciellt mycket undrar jag hur man läser siffror.
            Jag kan gärna bistå med siffrorna om man inte har dem. Mellan
            år 1999 och år
          </note>
          <note>
            2002 satsar vi mer än 2 ½ miljarder; att jämföra med satsningen
            år 1998 som var det sista året med samarbetet mellan Socialdemokraterna
            och Centerpartiet.
          </note>
          <note>
            Om även år 2003 räknas in blir satsningen nästan 4
          </note>
          <note>
            miljarder. Det är stora pengar i en ganska liten budget. Det
            är också viktiga och nödvändiga pengar om man nu menar allvar
            med de ord som vi hört så många säga under så lång tid.
          </note>
          <note>
            Det är viktigt att man tar ansvar för demokratin.
          </note>
          <note>
            För mig innebär det att också vara sanningsenlig när man står
            i denna talarstol - att man talar om hur budgeten verkligen ser
            ut och inte försöker snirkla till det hela så att det verkar som
            någonting annat. Kanske säger man ibland sådant som man vet är
            fel men man säger det medvetet därför att det låter snyggt i medierna.
            Jag blir alltså ganska upprörd när man står här och säger att
            vi inte gör stora miljösatsningar, för det gör vi. Jag kan ge
            några exempel.
          </note>
          <note>
            År 1998 fanns det 0 kr, inte en spänn, till marksanering och
            efterbehandling av miljöförstörda områden. Men i budgeten för
            år 2001 finns det 150 miljoner. Sedan blir det en ökning till
            300 miljoner år
          </note>
          <note>
            2002. En ökning därutöver kommer i budgeten år
          </note>
          <note>
            2003. Till biotopskydd - dvs. de nyckelbiotoper i skogen som
            innehåller hotade arter som så många säger att det är så viktigt
            att bevara - fanns det 25
          </note>
          <note>
            miljoner år 1998, alltså s-c-året. För år 2001 finns det
          </note>
          <note>
            125 miljoner kronor och den siffran ska bestå. För skogsinköp,
            för att kunna ge livsrum åt de arter i skogen som är hotade, fanns
            det 215 miljoner år
          </note>
          <note>
            1998. År 2001 kommer det att finnas det 500 miljoner och den
            siffran ska bestå framöver. Det är alltså fråga om enorma satsningar.
          </note>
          <note>
            Detta kräver att vi förstärker både länsstyrelsen och Naturvårdsverket
            så att de kan använda de här pengarna så bra som det bara går.
            Därför sker satsningar på de ställena.
          </note>
          <note>
            Ytterligare ett exempel är miljöforskningen. Också där fanns
            det 0 kr år 1998 men där finns det 100
          </note>
          <note>
            miljoner år 2001 och 100 miljoner år 2002. Ytterligare förstärkningar
            är att vänta år 2003. Jag kan fortsätta med område efter område
            för att verkligen visa att satsningarna på miljön är stora, mycket
            viktiga och angelägna.
          </note>
          <note>
            Vi i Miljöpartiet är naturligtvis oerhört glada över att nuvarande
            majoritet, s-v-mp, anser att miljön är så viktig. Jag är glad
            över att Socialdemokraterna nu samarbetar med ett parti där de
            som verkligen är engagerade i de här frågorna känner att det finns
            ett stöd. Uppenbarligen fanns inte det stödet för miljön under
            tiden för samarbetet med Centerpartiet. Egentligen var det inget
            samarbete kring miljön utan enbart kring jordbruket. Men vi i
            Miljöpartiet kommer att göra allt för att de här satsningarna
            ska kunna fortgå.
          </note>
          <note>
            De satsningar som jag nu har pratat om ligger utöver de satsningar
            på LIP som görs - dvs. de som går ut direkt till kommunerna där
            det i dag görs ett mycket bra miljöarbete. Man känner att de resurser
            som har kommit för lokala investeringar som tidigare till en del
            kritiserats börjar få en allt tydligare och en allt bättre miljöprofil.
          </note>
          <note>
            Är vi då så väldigt överens? Det har kommit en kemikalieutredning
            som jag vill kommentera lite.
          </note>
          <note>
            Miljöpartiet finns inte med där. Det är nämligen en utredning
            som tillsattes under s- och c-tiden, och de utredningarna har
            Miljöpartiet inte fått vara med i.
          </note>
          <note>
            Den här utredningen kom med ett delbetänkande häromdagen, där
            man säger att fram till år 2007 är det helt okej att utsätta människor
            för cancerframkallande ämnen. Låter det inte helt otroligt? Det
            är alltså fullt tillåtet att använda sig av kemiska ämnen som
            man i dag vet är cancerframkallande i produkter. Det står naturligtvis
            inte så. Det står att det fr.o.m. år 2007 ska vara förbjudet med
            de här ämnena. Men fram till dess anser man alltså att det är
            helt okej att man, totalt mot bättre vetande, använder sig av
            kemikalier som är cancerframkallande. Detta är så mycket värre
            eftersom så många barn ersätts för kemikalierna.
          </note>
          <note>
            Det som Yvonne Ruwaida har pratat om, växthuseffekten, måste
            kompletteras med den kemikaliedjungel vi utsätter barn för i dag.
            Faktum är att även om Sveriges barn har det bäst i världen så
            har också
          </note>
          <note>
            Sveriges barngrupp den högsta allergiförekomsten i världen. Det
            leder till eftertanke. Det är dags att avgifta samhället - att
            börja plocka bort kemikalier som framför allt barn inte tål. Vi
            ska inte acceptera att kemiska ämnen som är cancerogena och mutagena
            och som lagras i det levande - och vilka barn ofta har lättare
            att ta upp genom sin hud som är mjukare och tunnare än vuxnas
            - ska få finnas kvar.
          </note>
          <note>
            Det är dags att även här börja tänka om. Från
          </note>
          <note>
            Miljöpartiets sida kan vi säga att det finns mycket kvar att
            göra på miljöområdet. Vi har börjat, vi har tillfört pengar och
            vi har en ny miljöbalk - men vi kommer att fortsätta.
          </note>
          <note>
            En kristdemokrat som just har slutat i riksdagen frågade mig
            för några år sedan: Vad ska man göra nu då, när vi har tillfört
            pengar? Från Miljöpartiets sida är svaret: Än har vi långt kvar
            till att nå det ekologiskt långsiktigt hållbara samhälle som vi
            måste nå, men vi ska göra allt vi kan för att ta oss dit.
          </note>
          <note type="speaker">
            Anf. 103 HANS ANDERSSON (v):
          </note>
          <note>
            Fru talman! Jag ska ta mig tillbaka lite grann till budgetfrågorna
            i stort, och till finansutskottets betänkande.
          </note>
          <note>
            Debatten har visat på stora skillnader i inriktning och ansvar
            mellan partierna och blocken. Även om den ekonomiska utvecklingen
            är mycket gynnsam så har regeringsmajoritetens förslag varit tvingade
            att stoppas in under hårt satta budgetrestriktioner som har krävt
            tuffa prioriteringar och ibland smärtsamma beslut.
          </note>
          <note>
            Oppositionens ansvar är att kritisera och opponera mot lagda
            förslag. Det är bra, och det är en väldigt viktig uppgift för
            demokratin. Desto viktigare är det då att oppositionen för det
            första är sakligt och analytiskt rimlig och konstruktiv i sin
            kritik.
          </note>
          <note>
            För det andra är det viktigt att oppositionen använder någorlunda
            verklighetsanknutna ekonomiska analyser och beräkningar i sina
            budgetalternativ.
          </note>
          <note>
            Annars förtvinar den politiska dialogen i avsaknad av realistiska
            alternativ. Jag tycker att vi har fått lära oss lite grann av
            den läxan i dag. Det kan i sin tur bara gynna politikerföraktet
            och därmed hota demokratin.
          </note>
          <note>
            De borgerliga partierna är oeniga i fundamentala frågor. Det
            saknas ett samlat alternativ. Det kan man tycka är illa, men värre
            är att deras verklighetsbild är så fel. Jag vill uppmana de borgerliga
            partierna att ta hänsyn till fakta i fortsättningen. Annars framstår
            ni som löjliga, och ni drar ned den politiska debatten i kammaren.
          </note>
          <note>
            Sverige har i dag en oerhört stark valuta, låg ränta, låg inflation,
            stark BNP och sysselsättningstillväxt och sund lönebildning med
            rekordhög reallöneutveckling, vilket lett till en stark höjning
            av hushållens disponibla inkomster och den privata konsumtionen.
          </note>
          <note>
            Sverige har också kraftigt ökat nyföretagande, särskilt inom
            tjänstesektorn och tätplats inom IT-sektorn.
          </note>
          <note>
            Antalet nyanmälda jobb blir allt större, och den totala arbetslösheten
            - öppet och i program - var i slutet på förra veckan 100 000 personer
            lägre än för ett år sedan enligt AMS uppgifter. SCB:s AKU-
          </note>
          <note>
            undersökning som kom i dag visar på 4,1 % öppen arbetslöshet,
            och kvinnornas var 3,8 %.
          </note>
          <note>
            Är detta nu bara riksdagsmajoritetens förtjänst?
          </note>
          <note>
            Nej, men delvis är det det. Utifrån detta kommer man säkerligen
            att göra nya åtaganden. Redan nu ligger sysselsättningsmålet om
            några år fast.
          </note>
          <note>
            Inom den borgerliga oppositionen är ni ju oeniga om mycket. Men
            ändå - ni har menat att en god BNP-
          </note>
          <note>
            tillväxt är omöjlig med en skattekvot som medger en solidarisk
            fördelning av välfärden, som vi har i dag i
          </note>
          <note>
            Sverige. Fel!
          </note>
          <note>
            Ni har menat att en arbetsrätt för löntagartrygghet och fackligt
            inflytande inte är möjlig att förena med en god sysselsättningstillväxt.
            Fel!
          </note>
          <note>
            Ni har menat att a-kassan är för generös. Den gör att folk inte
            vill ta jobb, och den leder till en ineffektiv arbetsmarknad.
            Fel!
          </note>
          <note>
            Ni har sagt att inga nya företag kan skapas i den nya ekonomin
            med de här gamla systemen, och med fackföreningarna som en kraft.
            Fel!
          </note>
          <note>
            Ni har sagt att lönebildningen inte fungerar med kollektivavtal.
            Den måste individualiseras, och det blir bara inflation. Det är
            fel!
          </note>
          <note>
            Det är fel - det är fel på fel!
          </note>
          <note>
            Detta skulle jag ju kunna tycka var roligt - vad skojigt att
            ni fick fel! Men jag tycker att det är sorgligt, för det gör att
            debatten sedan kommer att vila på en fullständigt orimlig grund.
            Ni får ta till politiskt gnäll och osakliga argument. Det förlorar
            demokratin på, och det förlorar faktiskt också regeringsmajoritetens
            förslag på.
          </note>
          <note>
            Jag vill alltså uppmana er: Läs AMS-prognoserna noggrant! Läs
            KI-rapporterna noggrant! Läs Riksbankens inflationsrapporter noggrant!
            Läs, lär och tänk om i tid innan ni formulerar era motioner till
            hösten!
          </note>
          <note>
            Nu går jag över till budgetalternativens grund.
          </note>
          <note>
            Som Jan Bergqvist tidigare har kommenterat i kammaren är det
            genom orealistiska antaganden om kostnader för utgiftsområde 13
            och 14 som ni huvudsakligen finner lösningar för era luftbudgetar.
            A-kassa och arbetsmarknadspolitik kan finansiera det mesta så
            länge ingen synar det. Men ni har inga argument eller beräkningar
            som skulle underbygga förslagen. Ni har ingen realistisk analys
            som skulle tåla verklighetens ljus. Det är bara att skjuta från
            höften och säga att det går att göra mycket mer för mindre pengar,
            och sedan hoppas att ingen märker det. Men det skulle drabba enskilda
            arbetslösa, och det skulle drabba sysselsättningen och tillväxten
            om det vore på riktigt.
          </note>
          <note>
            Om ni slår ihop utgiftsområdena 13 och 14 och tittar över samtliga
            år mellan 2001 och 2003 ser ni att
          </note>
          <note>
            Moderaterna spar 43 miljarder, kd 31 miljarder,
          </note>
          <note>
            Centern 16 miljarder och Folkpartiet 31 miljarder.
          </note>
          <note>
            Dessutom säger vissa av de här partierna nej till finansieringen
            av olika anställningsstöd som nu finansieras via skattesidan.
            Men ni återlägger ingenting! Ni kompenserar ingenting i förhållande
            till det faktum att stöd till långtidsarbetslösa i så fall försvinner.
            I
          </note>
          <note>
            dag ligger volymen på ungefär 10 000 personer.
          </note>
          <note>
            Det är ytterligare miljardresurser som försvinner från de arbetslösa.
            Nu är siffrorna inte direkt jämförbara, och ni har helt olika
            tekniska förslag. En del slår ihop olika utgiftsområden, en del
            kompenserar med skatter och andra inte. Det är olika tekniska
            lösningar.
          </note>
          <note>
            Jag hinner inte här gå in på samtliga partiers budgetförslag,
            men alla spar ni mångmiljardbelopp på området arbetslöshetsbekämpning.
            Och ni spar direkt
          </note>
          <note>
            2001!
          </note>
          <note>
            Det här är en vårproposition som lägger grunden för budgetpropositionen
            som ska läggas fram i september och som riksdagen ska fatta beslut
            om i mitten av december. 14 dagar senare börjar det ticka besparingar,
            miljard efter miljard. Jag tror inte att ni tror på detta själva.
          </note>
          <note>
            Moderaterna har alltid velat skära ned på detta område. Och kristdemokraterna
            hänger alltmer med och löser det hela med skattesänkningsmodellen.
            Det är osolidariskt och inte värdigt ett parti som kallar sig
            för kristdemokratiskt.
          </note>
          <note>
            Centern och Folkpartiet har tidigare varit lugnare, men nu skär
            de så att det brakar om det, både Centern och Folkpartiet. Centern
            vill inte ens ge de 700 miljonerna i extrapengar till förmedlingarna.
            Ajöss med glesbygdskontoren. Lena Ek sade här tidigare att vi
            hotade glesbygdskontoren. Ja, när AMS inte trodde att man skulle
            få behålla de 700 miljonerna, då lade man fram förslaget som innebar
            att glesbygdskontoren rasade. Bra, säger Centern - i verkligheten.
            Men i retoriken försöker man hålla fram en annan bild.
          </note>
          <note>
            Hur tänker ni? Jag tror att ni tänker så här: Går det så går
            det. Men det går inte om invandrare, funktionshindrade, drabbade
            äldre i glesbygden och långtidsarbetslösa ska få sitt.
          </note>
          <note>
            Jag vet att Ana Maria Narti kommer upp i talarstolen efter mig.
            Hon brukar tala engagerat för invandrarnas arbetslöshetssituation.
            Den är hemsk. Den kräver individuella handlingsplaner. Den kräver
            starka resurser på arbetsförmedlingskontoren. Den kräver resurser
            till anställningsstöd, till insatser för att få in dessa människor
            i praktik så att de får visa vad de duger till, och de duger till
            det mesta. De har god utbildning.
          </note>
          <note>
            Hur kan ni skära som ni gör i arbetsmarknadspolitiken? Ni skriver
            själva att detta innebär att det blir lägre volymer. Det innebär
            att det å andra sidan blir mindre flaskhalsar, så att arbetsmarknadspolitiken
            inte stjäl jobb. Men åtgärdsprogrammen ligger i dag nere på strax
            över 100 000. De ligger ju långt under vad som planerades tidigare.
            Ska vi ha någon chans att klara de långtidsarbetslösa så krävs
            det snarast mer pengar. Jag har problem i majoriteten att klara
            våra åtaganden inom detta budgetalternativ. Ni skär därför att
            det är på låtsas.
          </note>
          <note>
            När det gäller a-kassan tycker de borgerliga partierna att den
            är för hög. Och ni vill ha en bortre parentes. Vad ska hända sedan
            då? Inga svar. Era strukturella förändringar skulle leda till
            ökad otrygghet, ökade klyftor och ett hårdare klassamhälle. Jag
            menar att taken i dag är för låga. Ni utmanar hela fackföreningsrörelsen,
            från LO till SACO. Ni skapar konfrontation på arbetsmarknaden.
            Alla era förslag har udden riktad mot löntagarna och de fackliga
            organisationerna. Tror ni att det är så man skapar en modern arbetsmarknad?
            Tror ni att det är så en stabil tillväxt kommer till? Tror ni
            verkligen på det? Jag tror faktiskt inte att ni gör det. Det är
            bara på låtsas.
          </note>
          <note>
            Ni vill öka egenfinansieringen av a-kassan och låta den enskilde
            arbetslöse bära bördan av arbetslöshetens kostnader. Det är ett
            systemskifte som slår mot människor i låglöneyrken med hög arbetslöshet.
            Arbetslösheten slår helt olika mellan olika branscher och för
            olika yrkeskategorier. Områden med hög arbetslöshet får störst
            andel av statens kontanta stöd till de arbetslösa. Den egna finansieringsavgiften
            varierar stort mellan a-kassorna. Exempel från 1999
          </note>
          <note>
            är följande. Farmaceuttjänstemännen bidrar med
          </note>
          <note>
            40 % av sin finansiering av arbetslöshetsersättningen därför
            att de har låg arbetslöshet, SACO med i snitt
          </note>
          <note>
            25 %, elektrikerna med 18 %, metallarna med 8 %, byggnadsarbetarna
            med 4 % och musikerna bidrar med 2 % till sin finansiering av
            arbetslöshetsersättningen genom finansieringsbidragen.
          </note>
          <note>
            En solidarisk finansisering skapar mer jämlikhet och pekar på
            statsmakternas ansvar för arbetslöshetsbekämpningen, och det tycker
            jag är en riktig incitamentspolitik.
          </note>
          <note>
            Under andra hälften av 80-talet låg arbetslöshetsersättningarnas
            andel av den totala lönesumman på
          </note>
          <note>
            1-2 %. Den steg för att 1994 ligga på 6 %. Nu ligger den strax
            under 4 %. Det är fortfarande oerhört mycket. Det är drygt 30
            miljarder kronor som går till passiv försörjning på grund av arbetslösheten.
            Ni vill så att säga privatisera stora delar av dessa kostnader
            mot en skattesänkning med en fjärdedel eller med en tredjedel.
            Det är lite olika bud från olika partier. Det handlar om 5-10
            miljarder som lastas över på de enskilda arbetslösa. Det är djupt
            osolidariskt, och det ger helt fel signaler om ansvaret för arbetslösheten.
          </note>
          <note>
            Det finns, fru talman, ingen realism i de borgerligas budgetförslag.
            Men nu tror ingen på dem, så de skapar inte ens en diskussion
            i den allmänna debatten.
          </note>
          <note>
            Antingen är de bara på låtsas och avsedda att med arbetsmarknadspolitik
            skaffa en skattkista som får bluffinansiera i övrigt ofinansierade
            förslag. Eller också är de på riktigt, och då kommer de arbetslösa
            i stad och i glesbygd att vara mycket tacksamma för att ni i dag
            saknar inflytande. Bristen på budgetalternativ hos er är ett stort
            problem även för oss och för demokratin, och särskilt nu.
          </note>
          <note>
            Fru talman! Det finns en majoritet i kammaren för vårpropositionen
            och för finansutskottets betänkande.
          </note>
          <note>
            Vårpropositionen är framförhandlad i förväg mellan regeringen,
            Vänsterpartiet och Miljöpartiet. Desto viktigare är det då att
            riksdagen har en opposition som förmår prestera ett seriöst kritiskt
            underlag. Ni var ett problem för ekonomi och sysselsättning under
            början av 90-talet. Ni är, kära borgerliga partirepresentanter,
            ett problem för den svenska demokratin i dag när jag ser hur ni
            behandlar budgeten och vilka alternativ ni lägger fram.
          </note>
          <note>
            Jag yrkar bifall till finansutskottets förslag.
          </note>
          <note type="speaker">
            Anf. 104 ANA MARIA NARTI (fp):
          </note>
          <note>
            Fru talman! Man kan se på en och samma företeelse från helt olika
            synvinklar. Jag begärde inte replik, eftersom jag visste att min
            tid kommer. Men jag tror att det som jag har att berätta här faktiskt
            är ett svar på Hans Anderssons frågor. Det har att göra med riktlinjerna
            i den ekonomiska politiken och med kostnaden för kunskap.
          </note>
          <note>
            Under de senaste åren har vi allt oftare använt några ord som
            tidigare var ovanliga. Vi talar om kunskapskapital, om kunskapssamhälle
            och om en blomstrande ny ekonomi i vilken varje människa sätter
            värde på det egna kunnandet och har frihet att utnyttja det som
            hon har samlat i tankarna.
          </note>
          <note>
            Om vi nu tittar på den här vårbudgeten som gläder
          </note>
          <note>
            Hans Andersson så mycket så kan vi titta på kostnaderna för kunskap,
            alltså investeringen i kunskap. Vi kan fråga oss hur mycket Sverige
            satsar år 2000 på kunskap. Frågan får ett förvånande svar, därför
            att det är ett negativt svar. Investeringarna i kunskap ligger
            långt under t.ex. finansieringen av socialförsäkringarna. Det
            är som om majoritetens partier i handling inte alls vill bekräfta
            sina egna vackra ord om kunskap.
          </note>
          <note>
            Låt oss titta på siffrorna när det gäller de utgiftsområden som
            det talades om alldeles nyligen.
          </note>
          <note>
            Arbetsmarknad och arbetsliv kostar Sverige år
          </note>
          <note>
            2000 46,1 miljarder kronor. Om man till det lägger det som går
            till trygghet vid arbetslöshet, alltså akassa, utbildningsbidrag,
            osv., når man fram till det astronomiska beloppet 76,7 miljarder
            kronor. Jämför vi denna siffra med det som investeras i utbildning
            och forskning - 32,6 miljarder kronor - så ser vi tydligt att
            arbetslösheten får mer än två gånger så mycket ekonomiska resurser
            som kunskapen.
          </note>
          <note>
            Att driva jämförelsen vidare och lägga beloppen som går till
            investering i kultur, medier, trossamfund och fritid - 7,6 miljarder
            - bredvid AMS och länsarbetsnämndernas subventioner betyder bara
            att få detta ännu starkare bekräftat. I pengar räknat värderas
            kunnandet mycket lågt av dagens majoritetspartier.
          </note>
          <note>
            Låt oss tala konkret. Wallenbergstiftelsen annonserade för inte
            så länge sedan en stor satsning på biogenetisk forskning. 1 miljard
            lades ned i två helt nya konsortier. Så skapas stora, dynamiska
            och rika forskningsmiljöer som samlar kraft från flera universitet
            och högskolor. Det naturliga skulle ha varit att staten svarade
            på detta underbara initiativ med att förstärka investeringen.
            Ingenting sådant har hänt.
          </note>
          <note>
            Wallenbergstiftelsens investering har ett klart uttalat syfte.
            Det gäller att stoppa utvandringen av högkvalitativ forskning.
            I en ny skrift publicerad av SAF
          </note>
          <note>
            hittar jag statistik över detta fenomen. År 1987 låg utvandringen
            av högskoleutbildade från Sverige under 2 000. År 1998 har denna
            trend mer än tredubblats. De högutbildade som lämnar landet är
            knappt
          </note>
          <note>
            6 000.
          </note>
          <note>
            Vi behöver alltså betydligt större investeringar i utbildning
            och forskning om vi vill skapa riktiga jobb. Just kunskap och
            nya tekniker öppnar en helt ny värld inför landets befolkning.
            För detta krävs bara en sak: att ansvariga politiker förstår vad
            kunskapskapitalet betyder för landet, vad den mänskliga energin
            och den mänskliga tanken kan göra och att dessa politiker öppnar
            möjligheternas fält inför de unga som har ett helt professionellt
            liv framför sig.
          </note>
          <note>
            Visst kan majoritetspartierna hävda att de satsar på kunskap
            eftersom de satsar på Kunskapslyftet. Till detta kan man svara
            att en gymnasial satsning tidigast ger utdelning på forskningens
            område om åtta år, om den ger utdelning då, medan en direkt satsning
            på spjutspetsforskning kan åstadkomma under på mycket kortare
            tid.
          </note>
          <note>
            Så står det till med investeringen i kunskap. Om man tar pengar
            från AMS och länsarbetsnämnderna betyder det inte alls att de
            arbetslösa drabbas. Satsning på kunskap öppnar nämligen vägen
            för nya jobb, riktiga jobb.
          </note>
          <note>
            Vi måste också en gång för alla bli av med en destruktiv syn
            på kulturen, en destruktiv syn som syns i siffror. Bakom de magra
            siffrorna för kultursatsningar skymtar den gamla och helt felaktiga
            föreställningen om kultur och kommunikation som ett slags lyx,
            ett slags onödigt smycke, en marginell företeelse som bara kräver
            subventioner men inte ger samhället någon vinst.
          </note>
          <note>
            Vi behöver i dag en helt annan syn. Kultur, kommunikation, konst
            och även filosofiska debatter tar alltmer plats i människornas
            vardag. När högkvalificerade experter bosätter sig i ett främmande
            land söker de sig vanligtvis till spännande kulturmiljöer.
          </note>
          <note>
            De nya informations- och kommunikationsmedierna blandar stillbild
            och text, rörlig bild och musik, grafik av hög konstnärlig kvalitet
            och dans eller annan form av kroppslig kommunikation. Att i dag
            inte satsa ordentligt på kulturen betyder att stänga sig själv
            ute från morgondagens världsomfattande arbetsmarknad.
          </note>
          <note>
            Vi vet att bland AMS och länsarbetsnämndernas ständiga klienter
            finns många fria kulturarbetare som tvingas leva halvt som tiggare.
            Om man satsade på kulturen skulle de inte behöva göra det, och
            då skulle det inte heller behövas att så många miljarder går till
            det som kallas för arbetsliv - också det mycket intressant att
            analysera på närmare håll.
          </note>
          <note>
            Jag vill gå vidare med att säga några ord om segregation och
            utanförskap. Det är inte så att Sverige under 80-talet och 90-talet,
            när invandrarnas utanförskap i arbetslivet började växa lavinartat,
            saknade pengar i arbetsmarknadspolitiken. Det var inte så att
          </note>
          <note>
            AMS och länsarbetsnämnderna saknade resurser.
          </note>
          <note>
            Ingenting av de här resurserna har kommit invandrarna till nytta.
            Det var i ett överhettat 80-tal när det saknades arbetskraft som
            invandrarnas arbetslöshet började växa och inte längre gick att
            tränga tillbaka.
          </note>
          <note>
            Nu är det så att jag under de senaste åren har jobbat praktiskt
            bland långtidsarbetslösa, högutbildade invandrare. Jag har sett
            hur ofta deras kunskap och kompetens fullständigt nollställdes
            av arbetsförmedlare. Jag har sett hur ofta de skickades till onödiga
            kurser som inte ledde till något jobb.
          </note>
          <note>
            Under de senaste åren har jag också sett invandrargrupper som
            på egen hand har organiserat sig och lyckats ta en del av sina
            medlemmar ur den permanenta arbetslösheten. Detta hände därför
            att de fick möjlighet att agera för sig själva utan armén av tahand-om-tanter
            och farbröder från jag vet inte hur många offentliga speciella
            kontor som skulle ta hand om de här människorna.
          </note>
          <note>
            Nu går vi tillbaka till ta-hand-om-politiken. Nu ska genom aktivitetsgaranti
            alla långtidsarbetslösa trängas in i klientens ställning. Och
            tala inte med mig om personliga handlingsplaner. Jag har sett
            de orden skrivna under de senaste åren. De betyder ingenting.
          </note>
          <note>
            Just de människor som systematiskt nedvärderade invandrares kunskap
            brukade tala vackert om personliga handlingsplaner. Men de kom
            inte ens ihåg vad invandraren hette eller varifrån han kom.
          </note>
          <note>
            Vi har bevis på att människornas initiativ kan bryta den långvariga
            arbetslöshetens desperation och isolering. Men för det måste människorna
            få agera för sig själva. För det behövs också pengar som går direkt
            till de här initiativen. Kom ihåg att kvinnorna blev fria i samhället
            när de började tjäna pengar, när de fick en egen ekonomi. Inte
            går det att vänta sig att invandrarna bryter ned segregationen
            och isoleringen så länge som all investering på området går till
            den offentliga sektorn och inte till människornas egna planer
            och projekt.
          </note>
          <note>
            Det går inte att tro att den goda ekonomin och miljarderna som
            går till AMS skapar jobb automatiskt åt dem som i dag är utestängda.
            Det är människorna som skapar jobb. Så länge som människorna inte
            får ekonomiska resurser och rätt till den egna handlingen kommer
            vi att leva med segregation.
          </note>
          <note type="speaker">
            Anf. 105 HANS ANDERSSON (v) replik:
          </note>
          <note>
            Fru talman! AMS skapar inga jobb. Jag har aldrig sagt det.
          </note>
          <note>
            Men arbetsmarknadspolitik och en arbetslöshetsförsäkring kan
            ge människor stöd och kraft att ta sig vidare och kanske bryta
            det mönster av segregation och den mur av diskriminering, om jag
            nu pratar om just invandrare, som har mött många invandrare.
          </note>
          <note>
            Å andra sidan tror jag att den individualiserade hanteringen
            är den enda framkomliga vägen. Det brukar även Folkpartiet tycka
            vara riktigt i arbetsmarknadsutskottet, men vi ska inte föra en
            arbetsmarknadsdebatt nu. Vi ska tala om det jag tror är viktigt
            i dag, nämligen: Vad är det för resurser man erbjuder eller drar
            bort från olika områden?
          </note>
          <note>
            Inom kulturen är man i dag alldeles för beroende av arbetsmarknadspolitik
            och a-kassa, men man är beroende. Folkpartiets förslag med en
            bortre parentes och neddragningar innebär försämringar och mindre
            resurser. Arbetsmarknadsutbildning är bra för kompetensen. Era
            förslag innebär att vi får halvera den.
          </note>
          <note>
            Kunskapslyftet är det stora lyftet för många människor som i
            ett tidigare skede inte fick skolgång. Ni vill skära ned det och
            visar nästan förakt för det i er motion.
          </note>
          <note>
            Ni hyvlar bort miljard efter miljard från arbetsmarknadspolitiken
            och erbjuder ingenting i stället annat än skattesänkning, som
            möjligtvis kan ha någon effekt på sikt, vad vet jag. Men det har
            den förmodligen inte för de människor som vi nu talar om. Det
            gör att jag är djupt kritisk till ert alternativ och hur ni utnyttjar
            arbetsmarknadspolitik och a-kassa inom utgiftsområdena 13 och
            14 för att, som jag sade, låtsasfinansiera ett antal andra käcka
            reformer. Det hade aldrig varit möjligt att göra på riktigt.
          </note>
          <note type="speaker">
            Anf. 106 ANA MARIA NARTI (fp) replik:
          </note>
          <note>
            Fru talman! Om kulturen hade fått pengar skulle inte fria kulturarbetare
            tvingas leva som tiggare på olika former av bidrag. Jag har ett
            mycket klart och tydligt exempel på det.
          </note>
          <note>
            Sverige har en av de vackraste skatterna i världen inom museivärlden,
            Drottningholms teatermuseum.
          </note>
          <note>
            Denna fantastiska skatt lever under oerhört knappa resurser.
            Snart har museet ingen lokal. Det ser alltid ut i budgeten som
            att det inte finns pengar för det. Det är både ett sätt att ta
            arbetstillfällen från kunniga människor och ett sätt att förstöra
            mycket stora värden. Det är så på en hel rad områden.
          </note>
          <note>
            I stället för att pumpa in pengar i länsarbetsnämnden och AMS
            ska man satsa på kunskap och småföretag. Man måste dra ned på
            skatterna och de byråkratiska komplikationerna som gör livet så
            svårt för småföretagare. Då behövs det inte 50 000 mellanhänder
            mellan arbetsgivare och arbetstagare. Då kan människorna själva
            skapa sina jobb. Det är vad jag sade från början.
          </note>
          <note>
            Det finns helt olika sätt att se på verkligheten. Det är inget
            fel i det. Men om vårt sätt retoriskt kallas för orealistiskt
            bara därför att det inte stämmer med
          </note>
          <note>
            Vänsterpartiets synsätt tycker jag att vi faller i en polemisk
            grop som skapar politikerförakt.
          </note>
          <note type="speaker">
            Anf. 107 HANS ANDERSSON (v) replik:
          </note>
          <note>
            Fru talman! Det är faktiskt så att ni hyvlar bort 30
          </note>
          <note>
            miljarder kronor från arbetsmarknadspolitikens område, och ni
            har ingen argumentation. Argumentationen är: Det behövs nog inte
            så mycket. Det är klart att det inte behövs om jag inte ska ta
            hand om människor och ge dem sin chans. Det gäller de arbetshandikappade,
            de som är bortmotade i storstäderna och de som har drabbats omställningen
            i bruksorter ute på landsorten. Ni erbjuder dem ingenting.
          </note>
          <note>
            Att satsa på kultur är jättebra. Jag läste om en sak i er motion,
            bokmomsen. Det är i och för sig käckt.
          </note>
          <note>
            Men inte lever kulturarbetare på det. Jag är gärna med på ett
            resonemang där man avlastar arbetsmarknadspolitiken bördan att
            behöva finansiera andra viktiga saker som miljövård, skogsvård,
            kultur, teater och vad det kan vara. Men låtsas inte att ni har
            ett alternativ. Det var andemeningen i det jag sade.
          </note>
          <note>
            När det gäller skolan har vi stora satsningar på kommunernas
            område. Det är de som står för skolan.
          </note>
          <note>
            Det är betydande satsningar på högskola, regionala högskolor,
            forskning och utveckling. Vi försöker att upprätthålla åtminstone
            ett minimum av arbetsmarknadsutbildning för att vi inte ska få
            ytterligare flaskhalsar ute i Sverige.
          </note>
          <note>
            Ni brukar säga att det är bra. Så ska man göra.
          </note>
          <note>
            Men det kostar pengar. Det är det jag menar är orealistiskt.
            Man inte bara tala och säga: Människorna får skapa sina egna jobb.
            Det får gå som det går. Det var det jag sade i talarstolen. Med
            den inställningen är det väl ingen konst att vara politiker. Det
            drabbar oss politiker i sin helhet om den politiken får slå igenom.
          </note>
          <note type="speaker">
            Anf. 108 ANA MARIA NARTI (fp) replik:
          </note>
          <note>
            Fru talman! Hans Andersson talar om att ta hand om människor.
            Bland de långtidsarbetslösa som jag har arbetat och fortfarande
            arbetar med finns det väldigt många som skulle vara glada om ingen
            tog hand om dem. De kunde t.ex. få tillgång till startkapital
            för vad de vill genomföra. Men denna möjlighet existerar inte
            för socialbidragstagare i dag. Absolut inte. Då måste de tas om
            hand under hela livet.
          </note>
          <note>
            Vad betyder det när vi vill sänka skatterna för småföretag och
            förenkla livet för småföretag? Det sägs att det inte är en realistisk
            satsning. Vi vet att vi i dag har en hel bransch som har utvecklats
            oerhört fort utan något stöd eller ta-hand-om-politik från AMS.
          </note>
          <note>
            Det är IT-branschen. De flesta företag som har vuxit upp på det
            området var mycket små fattiga företag från början. Det är vad
            vi menar med att satsa på kunskap.
          </note>
          <note>
            Hans Andersson kanske skrattar åt vårt förslag om bokmomsen.
            Men jag har levt på att skriva, och jag vet hur fattigt man lever
            på det. En ändrad bokmoms och en fungerande bokmarknad är en enorm
            vinst för hela samhället.
          </note>
          <note type="speaker">
            Anf. 109 JAN BERGQVIST (s) replik:
          </note>
          <note>
            Fru talman! Kvar står dock att om man slår sönder arbetsmarknadspolitiken
            på det sätt som de borgerliga partierna nu föreslår så kommer
            man att skada situationen för många. Det förhållandet att man
            kan ha erfarenhet av att arbetsmarknadspolitiken inte har lyckats
            i alla avseenden och för alla människor får inte vara ett skäl
            för att vi överger de människor för vilka den har en stor betydelse.
            Därför är det mycket allvarligt att ni lägger fram dessa förslag.
          </note>
          <note>
            Sedan vill jag också peka på att man inte kan göra en jämförelse
            på det sätt som Ana Maria Narti gjorde när det gäller utbildningsinvesteringar
            och omfattning av socialförsäkringarna. Utbildningsinvesteringarna
            framgår inte genom att man på något enkelt sätt läser på de olika
            utgiftsområdena. Det finns t.ex. utbildningsinvesteringar i kommunerna
            när det gäller grundskolan och gymnasiet. Det finns inte redovisat
            uttryckligen i dessa tabeller.
          </note>
          <note>
            Samtidigt är det förvånande att Ana Maria Narti här håller ett
            brandtal om vikten av utbildning när jag i Folkpartiets förslag
            kan läsa följande. Studiestöd: år
          </note>
          <note>
            2001 minus 2 ½ miljard, år 2002 minus 2,4 miljarder och år 2003
            minus 950 miljoner. Utbildning och universitetsforskning: år 2001
            minus ½ miljard, år
          </note>
          <note>
            2002 minus 4 ½ miljard och år 2003 minus 4 miljarder. Allmänna
            bidrag till kommunerna - där vi hjälper till att ge skolan resurser:
            år 2001 minus 3 ½
          </note>
          <note>
            miljard, år 2002 minus 2,6 miljarder och år 2003
          </note>
          <note>
            minus 2,6 miljarder. Ana Maria Nartis appell för utbildningsinvesteringar
            stämmer dåligt med Folkpartiets budgetalternativ.
          </note>
          <note type="speaker">
            Anf. 110 ANA MARIA NARTI (fp) replik:
          </note>
          <note>
            Fru talman! Jag visste att den här repliken skulle komma. Man
            kan inte bara läsa hälften av år motion.
          </note>
          <note>
            Vi satsar mer pengar än regeringen på forskningen.
          </note>
          <note>
            Vi drar ned på Kunskapslyftet - det är sant. Vi försöker också
            reducera de platser på grundutbildningen ändå står tomma, vilket
            vi alla vet i dag. Men vi satsar mer på forskningen.
          </note>
          <note>
            Att inte satsa för mycket på arbetsmarknaden betyder inte att
            man inte satsar på en utveckling av arbetslivet. Kom ihåg en sak.
            När ekonomin går bra, när det i näringslivet varje dag skapas
            nya jobb behövs det inte så oerhört många mellanhänder som hjälper
            till. Det finns i dag vetenskapliga rapporter som klart och tydligt
            säger att på hundra arbetsmarknadsåtgärder försvinner sextio riktiga
            jobb. Titta på den rapport som kom för några månader sedan från
          </note>
          <note>
            IFAU, Institutet för arbetsmarknadspolitisk utvärdering.
          </note>
          <note>
            Där står den här siffran. Om vi nu under två år, från och med
            den 1 augusti, satsar på vissa grupper genom förstärkt rekryteringsstöd
            för två år framåt, då vill jag veta vad som händer med de människorna
            när de två åren har gått. Och hur många viktiga jobb blockeras
            på grund av att staten köper arbetstillfällen för långtidsarbetslösa?
          </note>
          <note type="speaker">
            Anf. 111 JAN BERGQVIST (s) replik:
          </note>
          <note>
            Fru talman! Ana Maria Nartis resonemang har väldigt mycket karaktären
            av önsketänkande. Tyvärr blir konsekvensen att man överger personer
            som är i starkt behov av en viktig arbetsmarknadspolitisk insats.
            Det är tyvärr den beklagliga konsekvensen.
          </note>
          <note>
            Ana Maria Nartis utgångspunkt är mycket märklig. Hon säger: Titta
            på tabellerna! Se hur mycket som satsas på socialförsäkringar
            och sådant och hur lite som satsas på utbildningsinvesteringar!
            Det var utgångspunkten för hela hennes resonemang.
          </note>
          <note>
            Men sedan kan vi läsa: Utbildning och universitetsforskning:
            minus ½ miljard, studiestöd: minus miljarder, allmänna bidrag
            till kommuner och skolor:
          </note>
          <note>
            ytterligare minus. Ana Maria Narti fyllde själv på genom att
            säga att vi naturligtvis inte ska satsa på
          </note>
          <note>
            Kunskapslyftet.
          </note>
          <note>
            Detta går inte ihop. Folkpartiets budgetalternativ är inte en
            kraftig satsning på det livslånga lärandet, på kompetens och kunskapsuppbyggnad.
            Vi får inte studier och utbildning sjudande som en gryta i hela
          </note>
          <note>
            Sverige. Vi måste ta ett samlat grepp om utbildningsinsatserna,
            men Folkpartiet orkar inte. De ska sänka skatterna.
          </note>
          <note>
            Vi är beredda att solidariskt ta ett grepp för att det livslånga
            lärandet ska kunna blomma ut, från den allmänna förskolan upp
            till pensionsålderns studiecirklar.
          </note>
          <note type="speaker">
            Anf. 112 ANA MARIA NARTI (fp) replik:
          </note>
          <note>
            Fru talman! Ja, ja - det helt olika sättet att se på saker och
            ting fortsätter att fungera alldeles utmärkt.
          </note>
          <note>
            Det verkar som om vi inte talar med varandra utan bredvid varandra.
          </note>
          <note>
            Om man sänker skatterna för småföretag bidrar man direkt till
            inspiration och stimulans på arbetsmarknaden. Detta är någonting
            som vi vet. Man kan också titta lite närmare på relationen mellan
            arbetsmarknadsåtgärder och riktiga jobb, men det vägrar ni socialdemokrater
            att göra. Ni har de här rapporterna och siffrorna, men ni vill
            inte se.
          </note>
          <note>
            Om man satsar så massivt som man gör i dag när konjunkturen är
            så bra, vad händer då när konjunkturen blir sämre? Hur många riktiga
            jobb kommer att försvinna då? Kom ihåg - sist in, först ut. Alla
            dessa människor som nu genom förstärkt rekryteringsstöd går in,
            kommer väldigt lätt att kastas ut så fort det blir ett svårare
            ekonomiskt läge.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 12 §.)
          </note>
          <note>
            7 § Tilläggsbudget 1 för budgetåret 2000
          </note>
          <note>
            Föredrogs finansutskottets betänkande 1999/2000:FiU27
          </note>
          <note>
            Tilläggsbudget 1 för budgetåret 2000 (prop.
          </note>
          <note>
            1999/2000:100 delvis).
          </note>
          <note type="speaker">
            Anf. 113 GUNNAR AXÉN (m):
          </note>
          <note>
            Fru talman! Vi har nu att behandla bl.a. tilläggsbudgeten för
            innevarande år, utgifts- och intäktsprognoser för innevarande
            år och det preliminära utfallet för föregående års statsbudget.
            Jag kommer att fokusera på det faktum att regeringen nu har tappat
            kontrollen över budgeten och visa exempel på regeringens manipulerande
            med budgeten i syfte att dölja vissa utgifter. Däremot kommer
            jag inte att kommentera enskilda sakförslag i tilläggsbudgeten.
            Dessa framgår av våra reservationer till betänkandet.
          </note>
          <note>
            Beträffande utfallet för 1999 tvingas vi konstatera att budgeteringsmarginalen
            har missbrukats för syften som den inte ursprungligen var avsedd
            för. Regeringen har visat sig vara alltför ivrig att se budgeteringsmarginalen
            som ett reformutrymme, inte som en buffert för makroförändringar.
            Därmed förbrukades så gott som hela budgeteringsmarginalen föregående
            år.
          </note>
          <note>
            När utgifterna för bl.a. sjukförsäkringen har fått skena i väg
            har regeringen använt limiter på andra områden i form av begränsningsbelopp.
            Som bl.a.
          </note>
          <note>
            utrikesutskottets uppföljning av biståndet visar, har regeringen
            tvingats tillgripa kortsiktiga åtgärder för att skenbart klara
            sina budgetpolitiska mål. Det är ett ständigt lappande och lagande
            på utgiftssidan i budgeten, men lapparna börjar att ta slut.
          </note>
          <note>
            Om vi går över prognoserna för innevarande år ser det ännu mörkare
            ut. Redan när vårpropositionen lades fram kunde vi konstatera
            att den prognos för inkomster och utgifter för innevarande år
            som regeringen redovisade var behäftad med stor osäkerhet på ett
            antal punkter. När endast drygt tre månader hade gått av budgetåret
            var regeringen tvungen att redogöra för att den i syfte att klara
            utgiftstaket bl.a. beslutat om begränsningsbelopp. Det är en åtgärd
            som är mycket kortsiktig och som tidigare i flera fall starkt
            kritiserats.
          </note>
          <note>
            Sedan dess att tilläggsbudgeten presenterades har
          </note>
          <note>
            Ekonomistyrningsverket kommit med årets andra budgetprognos,
            vilken understryker det faktum att regeringen och dess stödpartier
            inte längre har kontroll över budgeten.
          </note>
          <note>
            Rensad från engångseffekter visar budgetuppföljningen att det
            underliggande underskottet, det s.k.
          </note>
          <note>
            strukturella budgetunderskottet, kommer att uppgå till
          </note>
          <note>
            35,6 miljarder kronor innevarande år. Det är en kraftig försämring
            jämför med föregående år, då det underliggande saldot faktiskt
            uppvisade ett litet överskott.
          </note>
          <note>
            Ännu viktigare är att Ekonomistyrningsverket rapporterar att
            utgiftstaket kommer att överskridas med drygt 3 miljarder kronor
            om inga åtgärder vidtas.
          </note>
          <note>
            Även för de kommande två åren visar prognoserna att utgiftstaket
            spricker. I förhållande till statsbudgeten ökar utgifterna med
            14,4 miljarder kronor.
          </note>
          <note>
            Detta är resultatet av att regeringen systematiskt gjort slut
            på budgeteringsmarginalerna. Det finns inte längre några marginaler,
            och utgiftstaket överskrids.
          </note>
          <note>
            Socialdemokraterna och deras stödpartier åser denna utveckling
            med tystnad och utan att vidta några åtgärder. Varningstecken
            har funnits under lång tid, och vi moderater har påpekat vilken
            risk regeringen tar då man urholkar budgeteringsmarginalerna och
            låter utgifterna för bl.a. sjukförsäkringssystemet och läkemedelsförmånen
            skena i väg.
          </note>
          <note>
            Även på inkomstsidan av budgeten ser det mörkt ut. Trots att
            den nu genomförda delprivatiseringen av
          </note>
          <note>
            Telia blir något större än förväntat, saknas 30 miljarder kronor
            i privatiseringsintäkter. Därmed ser budgetsaldot ut att försämras
            alltmer. Några åtgärder för att komma till rätta med avvikelserna
            föreslår inte utskottets majoritet.
          </note>
          <note>
            Fr.o.m. innevarande år t.o.m. 2003 ökar utgiftstaket med 82 miljarder
            kronor. För att öka utgifterna ännu mer, utan att det syns i budgeten,
            ägnar sig socialdemokraterna och deras stödpartier åt ett omfattande
            budgettricksande. På detta sätt kan de statliga utgifterna öka
            utan att de begränsas av det utgiftstak som redan har spruckit.
          </note>
          <note>
            Fru talman! Låt mig visa några exempel på hur regeringen gör
            för att trolla bort utgifter ur budgeten.
          </note>
          <note>
            Regeringen föreslår t.ex. att Tullverket ska tillåtas behålla
            inkomsterna från vissa offentligrättsliga avgifter. Det är avgifter
            som tidigare har inlevererats till statskassan. Via nettoredovisning
            hålls Tullverkets utgifter utanför statsbudgeten. Detta är inte
            bara ett budgettrick utan ett helt kontraproduktivt förslag.
          </note>
          <note>
            Tullen bedriver en samhällsnyttig verksamhet som inte bör vara
            avhängig variationer i avgiftsinkomster.
          </note>
          <note>
            Tullen arbetar dessutom för att införa avgiftsfri automatklarering,
            vilket borde leda till att avgiftsinkomsterna minskar. Genom regeringens
            förslag riskerar rationaliseringssträvandena att bromsas upp.
          </note>
          <note>
            Dessutom är det så, att om rationaliseringarna genomförs så kommer
            inkomstkällan att försvinna och frågan återigen väckas om hur
            resurser ska skjutas till
          </note>
          <note>
            Tullen. Därför anser vi att regeringen bör återkomma till riksdagen
            med en redovisning av hur utgiftsökningen för Tullen ska rymmas
            inom utgiftstaket.
          </note>
          <note>
            Vidare föreslår regeringen att CSN ska få disponera avgiftsintäkter
            som tas upp för uppläggning av lån. Detta är ännu ett konkret
            exempel på regeringens budgettricksande. Den föreslagna ordningen
            ger regeringen ensidiga möjligheter att tillföra CSN ytterligare
            resurser utan att det syns i budgeten och trots att myndighetens
            administrativa kostnader redan är höga.
          </note>
          <note>
            Statliga myndigheters inkomster ska vara synliga.
          </note>
          <note>
            Beträffande CSN föreslår vi i stället att studiemedelsadministrationen
            konkurrensutsätts och att delar av
          </note>
          <note>
            CSN bolagiseras i syfte att minska verksamhetens kostnader.
          </note>
          <note>
            Nästa exempel på budgettricks är regeringens förslag om att polisen
            ska få disponera inkomster från passavgifter. Även detta trick
            avvisar vi. I stället bör polisen tillföras ökade resurser genom
            ett höjt anslag.
          </note>
          <note>
            Det fjärde exemplet på budgettricksande är den teknik som regeringen
            använder sig av för det föreslagna anställningsstödet. Förslaget
            är utformat så att företagens skattekonton krediteras. Det ger
            en minskning på statsbudgetens inkomstsida i stället för en ökning
            av statsbudgetens utgiftssida, vilket borde vara det rimliga när
            det gäller denna form av subvention. Av bl.a. denna anledning
            avvisar vi även detta förslag.
          </note>
          <note>
            Listan på budgettricks kan göras längre än så här, och sammantaget
            kan vi summera ett antal miljarder kronor i statliga utgifter
            som numera inte redovisas i statsbudgeten.
          </note>
          <note>
            När det gäller tilläggsbudgeten handlar tricksandet företrädesvis
            om en ökad nettoredovisning. Detta sker trots att man i förarbetena
            till budgetlagen har framhållit vikten av bruttoredovisning, dvs.
            att intäkter redovisas som intäkter och att utgifter redovisas
            som utgifter i statsbudgeten, detta för att statens ekonomi lätt
            ska gå att utläsa av budgeten.
          </note>
          <note>
            I budgetlagen anges också att bruttoredovisning ska vara huvudprincip.
            Finansutskottet har tidigare flera gånger understrukit detta,
            men nu väljer utskottsmajoriteten att se mellan fingrarna. Vid
            utskottets utfrågning av statssekreteraren vid Finansdepartementet,
            Curt Malmborg, angavs som enda motiv att det var praktiskt med
            nettoredovisning. Betydligt starkare argument än så krävs när
            man bryter mot lagens huvudprincip. Statssekreteraren kunde väl
            inte ange något annat skäl, eftersom han då hade fått erkänna
            att det hela handlar om att kringgå utgiftstaket.
          </note>
          <note>
            Fru talman! Låt mig innan jag sammanfattar få kommentera en enskild
            post i tilläggsbudgeten. Mitt i det stora flödet av utgiftsökningar
            väljer regeringen att minska ett anslag, anslaget för personliga
            ombud till funktionshindrade. Sett ur ett budgetperspektiv rör
            det sig om en liten summa, 15 miljoner kronor, men det är viktiga
            pengar för dem som skulle bli hjälpta.
          </note>
          <note>
            Detta är inte en besparing utan enbart ett hårt slag mot en mycket
            utsatt grupp funktionshindrade.
          </note>
          <note>
            Fru talman! Det är fullt ut utnyttjade budgeteringmarginaler,
            spruckna utgiftstak, skenande utgifter, minskade intäkter och
            ett kraftigt strukturellt budgetunderskott i kombination med ett
            omfattande budgettricksande. Det är fakta som talar sitt tydliga
            språk om hur regeringens budgetpolitik ser ut i dag.
          </note>
          <note>
            På toppen av en högkonjunktur är detta alarmerande varningstecken.
            Vid en konjunkturnedgång, eller en avmattning, är det inte längre
            varningstecken utan akuta problem.
          </note>
          <note>
            Jag vill därmed instämma i samtliga de reservationer som vi moderater
            har ställt oss bakom, men för tids vinnande yrkar jag bifall endast
            till reservationerna 1 och 3. Tack!
          </note>
          <note type="speaker">
            Anf. 114 STEFAN ATTEFALL (kd):
          </note>
          <note>
            Fru talman! Just nu finns det en riksdagskommitté som har en
            referensgrupp som jobbar med hur vi i riksdagen ska bli bättre
            på utvärdering och uppföljning. Jag har förmånen att sitta med
            i den arbetsgruppen. Det handlar helt enkelt om hur vi i riksdagen
            ska bli bättre på att titta på vad som har hänt och vad som sker
            just nu, så att vi inte bara blickar framåt som man ofta lätt
            gör i det politiska systemet. Därmed glömmer man vad som har beslutats
            och vad som har genomförts.
          </note>
          <note>
            Det här betänkandet ger oss tillfälle att titta tillbaka, utvärdera
            och följa upp lite grann hur budgetprocessen har fungerat.
          </note>
          <note>
            Låt mig konstatera att den socialdemokratiska regeringen börjar
            tappa greppet om budgetpolitiken.
          </note>
          <note>
            Ryckigheten blir allt värre. Man saknar den röda tråden i regeringens
            politik, och mycket verkar vara oklart tänkt från början. Då hamnar
            man i olika typer av akuta situationer som man tvingas lösa.
          </note>
          <note>
            Förklaringen ligger nog i att Socialdemokraterna samarbetar med
            utgiftspartierna Vänsterpartiet och
          </note>
          <note>
            Miljöpartiet. På Vänsterpartiets kongress beslutade man också
            att man ville avskaffa utgiftstaken, ett regelverk som socialdemokraterna
            själva var med och införde och som anses vara ett mycket viktigt
            instrument. Men i praktiken urholkas det nu alltmer genom det
            budgettricksande som bl.a. Gunnar Axén var inne på.
          </note>
          <note>
            Jag ska också ge några exempel på detta.
          </note>
          <note>
            I vårt system med utgiftstak ska det finnas en budgeteringsmarginal
            för att man ska klara av konjunktursvängningar eller situationer
            när t.ex. sjukförsäkringskostnaderna stiger, sådant som man inte
            kan reglera på en gång. Det är sådant som tar tid. Det handlar
            kanske om att förändra regelverk alternativt göra ombudgeteringar.
          </note>
          <note>
            Den här budgeteringsmarginalen har man urholkat genom att fylla
            på med olika reformer. Därmed har man ätit upp den här marginalen.
            Resultatet blir som det blev våren 1999. Man hamnar i en panikartad
            situation där man tvingas göra anslagsbesparingar på myndigheter.
            Man tvingas göra begränsningar exempelvis av u-landsbiståndet.
          </note>
          <note>
            Jag läser vad ett enigt utrikesutskott skriver i betänkandet
            på s. 14: "På grundval av det goda anseende Sverige åtnjuter har
            senareläggning av betalningar kunnat göras i samförstånd med berörda
            internationella organisationer. Detta samförstånd bygger dock
            på att senareläggningarna är en engångsföreteelse.
          </note>
          <note>
            Inom det bilaterala utvecklingssamarbetet har de flesta samarbetsländer
            berörts. En rad insatser har fått inställas eller senareläggas.
            Insatser inom området demokrati och mänskliga rättigheter har
            drabbats hårt."
          </note>
          <note>
            Så här var situationen när regeringen tvingades till panikartade
            åtgärder därför att man inte hade några budgeteringsmarginaler
            kvar. Man hade inte greppet om budgetpolitiken. Det här slutade
            med att man klarade utgiftstaken med minsta möjliga marginal.
          </note>
          <note>
            Men resultatet blev också att myndigheternas planering blev allt
            ryckigare därför att de inte kunde veta om de kunde lita på de
            regelverk som fanns, att de kunde spara anslag för kommande utgifter.
            Plötsligt kom regeringen in och styrde och ställde och begränsade
            den frihet som man hade gett myndigheterna tidigare. Det här skapar
            ju ingen bra ordning i myndigheternas arbete.
          </note>
          <note>
            Biståndsverksamheten är som sagt ett bra exempel på en verksamhet
            som drabbades direkt.
          </note>
          <note>
            För innevarande år har vi en budgeteringsmarginal som också är
            ytterst knapp. Det innebär att vi börjar få nya beslut och besked
            om begränsningsbelopp. Vi vet, som Gunnar Axén var inne på, att
            Ekonomistyrningsverket ger prognoser om att vi kommer att överskrida
            utgiftstaken om ingenting sker.
          </note>
          <note>
            Återigen finns biståndet med bland de utgiftsområden som får
            sådana här begränsningsbelopp och riskerar därmed att återigen
            hamna i samma situation.
          </note>
          <note>
            Ett enigt utrikesutskott varnar starkt för en sådan upprepning.
          </note>
          <note>
            Frågan till Bengt Silfverstrand blir ju om han kan garantera
            att vi inte under detta år på nytt får uppleva den situation som
            vi fick uppleva när det gäller 1999
          </note>
          <note>
            års anslag för u-landsbiståndet.
          </note>
          <note>
            I tilläggsbudgeten för både 2000 och 2001 kringgår man utgiftstaken
            genom att låta avgifter till statlig verksamhet behållas av myndigheterna.
            Därför kan man glida under utgiftstaken. Det är en rad myndigheter
            som ska få ökade anslag, säger man, genom att de får behålla intäkterna.
            Samtidigt drabbas de av de här begränsningsbeloppen, så att de
            inte kan öka anslagen. Det är dubbla signaler från regeringens
            sida till vissa myndigheter. Det visar på hur ryckig och hur utan
            långsiktighet regeringens politik är för närvarande.
          </note>
          <note>
            Om man går vidare med den här principen med att låta myndigheter
            behålla avgifter för egen verksamhet och nettoredovisa det hela
            undrar jag vad nästa steg är. Ska polisen behålla fortkörningsböterna
            i framtiden? Var finns gränserna? Vilka principer är det här resonemanget
            uppbyggt på? Det kanske Bengt Silfverstrand kan utveckla.
          </note>
          <note>
            Den viktiga frågan till Bengt Silfverstrand är om han är stolt
            över regeringens hanterande av budgetprocessen och utgiftstaken.
            Är det här någonting som
          </note>
          <note>
            Bengt Silfverstrand med stolthet försvarar och tycker är riktigt
            och principiellt korrekt?
          </note>
          <note>
            Hur manipulativt de här reglerna för budgetprocessen hanteras
            visar också det faktum att man sätter en massa bönder i svåra
            likviditetsproblem när man skjuter fram utbetalningarna av EU:s
            arealersättningar från november till nästa år. De har ställt in
            sig på, och haft en ekonomi som bygger på, att de ska få de här
            pengarna i november. Plötsligt ändrar man spelreglerna och låter
            bönderna vara utan slantarna i ett antal månader.
          </note>
          <note>
            Vi vet vilken debatt det var när man lade barnbidragsutbetalningarna
            två dagar senare. Många barnfamiljers ekonomi sattes på ända på
            grund av detta.
          </note>
          <note>
            Men här kan man alltså spela med böndernas arealersättningar
            i ett par månader, och detta, menar regeringen, skulle inte spela
            någon roll. Ändå är det här neutralt för statskassan. Men det
            visar hur man, just på grund av att man hamnat i den här återvändsgränden
            med urgröpta budgeteringsmarginaler, i det här fallet ställer
            bönderna i en mycket svår situation.
          </note>
          <note>
            De stora regulatorerna för regeringens försök att rädda en budgetprocess
            som man håller på att tappa kontrollen över är tydligen de fattiga
            människorna i u-länderna och de svenska bönderna. Det säger kanske
            någonting om vilka grupper som står längst ned på Socialdemokraternas,
            Vänsterpartiets och Miljöpartiets prioriteringslista.
          </note>
          <note>
            Ytterligare ett exempel på ryckigheten i regeringens politik
            är anställningsstödet för långtidsarbetslösa. Sedan några år fanns
            ett anställningsstöd som skulle hjälpa alla som varit arbetslösa
            tolv månader.
          </note>
          <note>
            Arbetsgivaren skulle få 50 % av lönekostnaden i sex månader.
            Men våren 1999 började det hända saker.
          </note>
          <note>
            Då föreslog regeringen, med benäget stöd av v och mp, att vi
            skulle införa ett förstärkt anställningsstöd för alla som varit
            långtidsinskrivna på arbetsförmedlingarna i mer än tre år. Då
            skulle man få 75 % av lönekostnaden i sex månader och därefter
            25 % i 18
          </note>
          <note>
            månader. Det här skulle börja gälla den 1 oktober
          </note>
          <note>
            1999. Samtidigt ändrades reglerna så att bidraget nu blev ett
            skatteavdrag.
          </note>
          <note>
            Detta tyckte vi kristdemokrater ändå var ett rimligt förslag,
            dvs. att vi har ett anställningsstöd för långtidsinskrivna. Men
            i september samma år kom regeringen igen. Nu skulle dessa regler
            gälla alla som varit långtidsinskrivna i två år. De nya reglerna
            skulle gälla från den 1 januari 2000. På några månader hinner
            man alltså göra två ändringar i regelverket.
          </note>
          <note>
            Så går hela tre månader och 28 dagar. Då föreslår regeringen
            att ett särskilt anställningsstöd ska införas från den 1 augusti
            2000. Nu ska arbetsgivaren som anställer personer över 57 år som
            varit långtidsinskrivna få 75 % av lönekostnaderna i hela två
            år. Så lyder alltså den varianten. Det är den tredje ändringen
            på mindre än ett år.
          </note>
          <note>
            Det går ytterligare hela två dagar, och regeringen lämnar sin
            vårbudget och tilläggsbudget. Nu ska stödet ändras och kompletteras
            ännu en gång. Ett utökat särskilt anställningsstöd införs som
            riktar sig till dem som varit arbetslösa mer än fyra år, med egna
            regler för hur stora subventionerna ska vara. Det är den fjärde
            ändringen på ett år. Det regeringsförslag som skrevs den 28 mars
            nämnde inget om vad som skulle komma två dagar senare, den 30
            mars.
          </note>
          <note>
            Samtidigt som allt detta sker skriver regeringen hur viktigt
            det är med regelförenklingar inom arbetsmarknadspolitiken.
          </note>
          <note>
            Fru talman! Vad vi ser är en regering som saknar linje och principer,
            som styrs av opinionsvindar och av vad samarbetspartier tycker
            och tänker. Detta ser vi nu slå igenom i att den budgetprocess
            som det funnits en bred enighet om i riksdagen urholkas alltmer
            och allt oftare. Faran är att detta leder till en budgetprocess
            som är sämre än den vi hade tidigare och som vi alla var ense
            om att vi måste strama upp.
          </note>
          <note>
            Fru talman! För tids vinnande nöjer jag mig med att yrka bifall
            till reservationerna 2 och 4.
          </note>
          <note type="speaker">
            Anf. 115 LENA EK (c):
          </note>
          <note>
            Fru talman! Ledamöter! Centerpartiets åsikter om vikten av att
            vara varsam och noggrann med budgettaken framgår av vår ekonomisk-politiska
            motion och våra olika reservationer i betänkande FiU20, som vi
            har debatterat tidigare i dag.
          </note>
          <note>
            I debatten runt betänkande FiU27 vill jag bara säga att vi har
            åsikten att budgeteringsmarginalen har missbrukats för syften
            som den inte ursprungligen var avsedd för. Vi hyser också stora
            farhågor för den inkomstpost i majoritetens budgetförslag som
            handlar om försäljning av statlig egendom och som nu visar sig,
            efter resultatet av Teliaförsäljningen, inte stämma med de tidigare
            beräkningarna. Inte heller finns det några nya förslag för att
            täcka upp den här delen. Det innebär att det också på intäktssidan
            finns tveksamheter redan så här tidigt på året.
          </note>
          <note>
            Vi vill också påpeka att Ekonomistyrningsverkets senaste prognos
            pekar på att utgiftstaket kommer att överskridas såväl i år som
            2001 och 2002. Det ser vi som mycket allvarligt.
          </note>
          <note>
            Fru talman! Jag står självklart bakom de reservationer vi har
            skrivit under från Centerpartiets sida, men för tids vinnande
            yrkar jag bifall bara till reservation 1.
          </note>
          <note type="speaker">
            Anf. 116 KARIN PILSÄTER (fp):
          </note>
          <note>
            Fru talman! Det här betänkandet handlar om tilläggsbudget för
            innevarande år. Det finns i och för sig mycket man skulle kunna
            säga om regeringens teknik med tilläggsbudget, då man inte helhetsfinansierar
            förslagen utan lägger dem på ett sätt som gör att de inte summerar.
            Jag tänker ta upp ytterligare ett antal mer principiella frågor
            och inte så mycket diskutera själva anslagen.
          </note>
          <note>
            För det första vill jag instämma med det Lena Ek sade tidigare
            om att budgeteringsmarginalen missbrukas. Det är faktiskt ett
            oskick av regeringen att helt och hållet gå vid sidan av hur den
            här marginalen var tänkt. Det är precis på samma sätt som vilken
            vanlig privatekonomi som helst: Man behöver ett litet belopp för
            oförutsedda utgifter. Men vad gör då regeringen? Jo, för att kunna
            fläska på i valrörelsen och för att ha någonting att förhandla
            med sina stödpartier om lägger man för de år som ligger rätt långt
            fram i tiden en alldeles för stor budgeteringsmarginal. Sedan
            använder man den. När man ska komma överens med varandra om vilken
            utgift man ska välja tar man båda två, och så förbrukar man budgeteringsmarginalen.
          </note>
          <note>
            Sedan, när det börjar krypa närmare inpå och man verkligen skulle
            ha behövt det här reservutrymmet för sådana kostnader som man
            inte kunnat förutse, finns det ingenting kvar. Vad blir då resultatet?
            Jo, man får göra tokbesparingar, sådant som kanske i längden varken
            sparar några pengar eller är särskilt lämpligt men som för ögonblicket
            räddar situationen.
          </note>
          <note>
            Det här är mycket, mycket olämpligt. De värderade kollegerna
            från de andra borgerliga partierna har redogjort för vilka dåliga
            konsekvenser detta får för verksamheterna inom ett antal olika
            områden. Jag behöver bara säga biståndet.
          </note>
          <note>
            Den andra frågan jag vill ta upp här gäller budgettricksandet.
            Vi hade ju ganska mycket diskussion om det redan i den förra debatten,
            där man från majoritetens sida på något sätt vägrade att över
            huvud taget diskutera frågan. Det tycker jag är nästan det mest
            avslöjande. Vi har ju också haft en hearing med statssekreteraren,
            som över huvud taget vägrade att resonera om alla de frågor som
            vi tog upp. I stället koncentrerade han sig bara på själva avgiftshanteringen
            och menade att den inte är olaglig, att man inte kan åka i fängelse
            eller få indraget körkort osv. för att man gör så här med avgifterna.
            Nej, det är inte det som är poängen. Poängen är att man alldeles
            uppenbart gör den här avgiftshanteringen därför att man behöver
            förstärka budgeten inom ett antal områden.
          </note>
          <note>
            Då är ju det allra mest frapperande att några av dessa områden
            samtidigt har belagts med begränsningsbelopp. Det verkar alltså
            som om den ena handen över huvud taget inte vet vad den andra
            gör borta på Regeringskansliet.
          </note>
          <note>
            Men det här budgettricksandet - jag säger inte lagbrytandet eller
            det kriminella agerandet - gäller många fler saker. Detta har
            man tydligen ingen riktig pejl på hos majoriteten. Det vore därför
            intressant att höra om Bengt Silfverstrand nu, till skillnad från
            de tidigare företrädarna för sossesidan, kunde förklara varför
            man redovisar utgifter som skattesänkningar om det inte är för
            att runda utgiftstaket, varför man lägger utgifter utanför budgeten,
            varför man ålägger olika aktörer att leverera in mindre pengar
            än vad de annars skulle och sedan ta på sig kostnader. Det är
            ju det som är själva budgettricksandet.
          </note>
          <note>
            Vi kan ha olika uppfattningar om huruvida utgiften i sak är rimlig
            eller inte. Vi tycker t.ex. att det s.k.
          </note>
          <note>
            förstärkta anställningsstödet, FAS, inte är någon bra metod.
            Men när regeringen lägger det som ett avdrag i stället för ett
            bidrag är det inte därför att man verkligen vill genomföra en
            generell skattesänkning, för någon sådan är det ju inte. Vad man
            gör är just att lägga ett bidrag på inkomstsidan i stället för
            på utgiftssidan, och det är ingenting annat än budgettricksande.
            Hade ni lagt det som ett bidrag menar jag att ni hade kunnat ta
            diskussionen i sak likafullt. Det här gör ni därför att ni har
            helt andra problemställningar att bearbeta, nämligen att ni inte
            kan hålla utgiftstaken.
          </note>
          <note>
            Den sista viktiga principfrågan som jag skulle vilja ta upp i
            samband med tilläggsbudgeten gäller
          </note>
          <note>
            UMTS-tillstånden, tredje generationens mobiltelefonitillstånd.
            Det har inte varit uppe i debatten tidigare, tyvärr. Detta är
            en mycket stor och viktig fråga. Det gäller mycket pengar. Det
            gäller en mycket stor sektor av det svenska näringslivet. Det
            är en mycket viktig fråga för Sverige.
          </note>
          <note>
            Vad gör majoriteten då? Jo, i stället för att låta företagen
            på en marknad betala för den mycket stora nyttighet som en licens
            innebär, tänker regeringen skänka bort den till ett visst antal
            företag som väljs ut.
          </note>
          <note>
            Det kan bara finnas ett visst antal licenser, som alltså bara
            kan gå till ett begränsat antal företag. Man har inget fritt in-
            och utträde, vilket är alldeles avgörande för att en marknad ska
            kunna fungera av egen jämvikt, med prissättning och lika konkurrensvillkor
            för företagen. De företag som får den här nyttigheten får självklart
            en otrolig fördel jämfört med andra företag i vårt land, i Europa
            och i de delar av världen som inte får den här rättigheten.
          </note>
          <note>
            Det är svårt att veta exakt vad licensen är värd.
          </note>
          <note>
            Den kan vara värd 25, 30, 40, ja, man har värderat den ända upp
            till 50 miljarder kronor, ett värde som nu kommer att skänkas
            till ett visst utvalt antal företag och som de kan stoppa i sina
            egna fickor.
          </note>
          <note>
            I stället tycker vi i Folkpartiet att man skulle genomföra ett
            auktionsförfarande. Nu har vi fått stöd från Moderaterna, vilket
            vi är mycket glada för. Vi tycker däremot att det är tråkigt att
            resten av partierna är så saktfärdiga. Men det finns fortfarande
            chans att ändra sig. Voteringen är inte förrän om några timmar.
          </note>
          <note>
            De företag i Sverige, Europa och övriga delar av världen som
            tycker att man kan leva upp till de villkor och krav som vi ställer
            för att få arbeta med en sådan här licens, som ju måste begränsas
            av mer naturfysikaliska skäl, ska få lägga ett anbud där de anger
            vad de anser det vara värt att betala för detta.
          </note>
          <note>
            Det är bara då man får rättvisa spelregler mellan de olika företagen.
          </note>
          <note>
            Ingen ska inbilla mig och Folkpartiet att de här stora företagen
            är i den här branschen av någon sorts ideella skäl och att man
            i stället kommer att sänka priserna. Så fungerar det inte. På
            en sådan här marknad tar man betalt så mycket som man kan, och
            företagen kommer också att vara beredda att betala så mycket för
            licensen som den är värd. Vad det är kan vi få visst intryck av
            när vi ser vad auktionsförfarandet ger i andra länder runt om
            i vår omvärld och hur otroligt angeläget det är för företagen
            att få in en fot på de här marknaderna som inte har ett öppet
            tillträde.
          </note>
          <note>
            Det handlar inte alls bara om den rent ekonomiska frågan, att
            kunna få in pengar till statskassan, även om jag tycker att det
            är mycket bättre att företagen betalar för den nyttighet de får
            och man kan använda pengarna till att i stället sänka generella
            skattesatser.
          </note>
          <note>
            Men problemet är just att man snedvrider hela marknadssituationen.
          </note>
          <note>
            Fru talman! Det här betänkandet visar tydligt att vi har en regering
            som slösar bort sina utrymmen för oförutsedda utgifter. Man tricksar
            för att hålla sig under utgiftstaket. Man lägger ned väl fungerande
            verksamheter och betalar det med budgettricksande.
          </note>
          <note>
            Man avstår licenspengar. I går fattade vi beslut om att man i
            stället ska gräva ned eller hänga upp en massa pengar för informationsteknik
            som marknaden kan sköta själv. Frågan är: Har Sverige verkligen
            råd med detta? Har Sverige råd med den här regeringen? Svaret
            på den frågan från min sida är klart nej.
          </note>
          <note>
            Jag yrkar bifall till reservation 9, om UMTS-
          </note>
          <note>
            tillstånden, men står självfallet bakom alla övriga reservationer.
          </note>
          <note type="speaker">
            Anf. 117 BENGT SILFVERSTRAND (s):
          </note>
          <note>
            Fru talman! Karin Pilsäter frågade om Sverige har råd med den
            nu sittande regeringen. Det får väl väljarna avgöra när det är
            dags. Att Sverige definitivt inte hade råd med den förra, borgerliga
            regeringen torde redan vara bevisat.
          </note>
          <note>
            Fru talman! Med hänvisning till den debatt som redan har förts
            ber jag att få yrka bifall till utskottets hemställan på samtliga
            punkter.
          </note>
          <note>
            Här skulle jag kunna sätta punkt. Ty vad vi under dagens ekonomisk-politiska
            debatt hört från borgerligt håll kan för att tala med Mikael Wiehe
            sammanfattas i orden: "Det är den vanliga visan, - - -, det är
            samma poänger och samma refräng." Eller för att citera kåsören
            Cello: "En hög repriser till högre priser."
          </note>
          <note>
            Svenska barn har det bäst i världen, sade skatteutskottets ordförande
            Arne Kjörnsberg tidigare i dagens debatt med hänvisning till en
            stor internationell undersökning. Blott den borgerliga oppositionen
            tycks lida nöd i ett land som sjuder av utveckling.
          </note>
          <note>
            Det är inte stort mer än ett år sedan man från moderata tribuner
            kunde höra och i moderata dokument läsa om "Sverige i utförsbacken",
            "Sverige som randstat".
          </note>
          <note>
            Många har säkert vid passage från och till Arlanda uppmärksammat
            ABB:s och Ericssons skylt med texten: "Välkomna till Sverige -
            framtidslandet".
          </note>
          <note>
            Från randstad till framtidsland bara på något mer än ett år.
            Det är en utveckling som torde få Asiens s.k.
          </note>
          <note>
            tigerekonomier att blekna i jämförelse. Det är borgerligheten
            själv som har satt upp dessa utgångspunkter.
          </note>
          <note>
            Låt mig då konstatera att när den borgerliga oppositionen inte
            har något mer substantiellt att komma med när det gäller kritik
            mot regeringens hantering av landets fögderi så ägnar man sig
            i stället åt budgettekniska och kamerala excesser.
          </note>
          <note>
            I reservation 1 angående statsbudgetens preliminära utfall hävdar
            de borgerliga partierna att budgeteringsmarginalen missbrukats
            för syften som den inte ursprungligen var avsedd för. Det är att
            tillgripa halmstrån, och mycket sköra sådana. Det finns varken
            regler eller generella rekommendationer för hur stor budgeteringsmarginalen
            får vara eller för vilka ändamål den får tas i anspråk. Allt från
            makroekonomiska förutsättningar, prognososäkerhet till nya reformer
            får anses vara tillåtet så länge utgiftstaket klaras och saldomålet
            respekteras, vilket som bekant är fallet.
          </note>
          <note>
            Därmed kan vi en gång för alla avskriva allt tal om budgettricksande.
            Det är klart och tydligt redovisat. Det är läskunnigheten eller
            snarare läsviljan det handlar om och ingenting annat.
          </note>
          <note>
            I reservation 2 angående utgiftsprognos för år
          </note>
          <note>
            2000 skriver de fyra borgerliga partierna att regeringens prognos
            för utgifter och inkomster är behäftad med stor osäkerhet. Med
            tanke på vad den borgerliga fyrpartiregeringen åstadkom under
            åren 1991-1994
          </note>
          <note>
            kan man verkligen säga: What an understatement.
          </note>
          <note>
            Det är ju närmast en självklarhet att prognoser på makronivå
            alltid är behäftade med osäkerhet. Skillnaden mellan borgerlig
            och socialdemokratisk osäkerhet har emellertid empiriskt varit
            att överskotten har överträffats under socialdemokratiskt styre,
            medan det är underskotten som har överträffats under de borgerliga
            åren. Normpolitik kallar man detta. Men mot bakgrund av de ekonomiska
            kratrar som den politiken åstadkom borde den snarast kallas ab-norm.
          </note>
          <note>
            Det är alls inget budgettricksande att fastställa begränsningsbelopp
            för vissa utgiftsområden. Det är ett sätt att säkerställa att
            anslagsförbrukningen inte överstiger en bestämd nivå.
          </note>
          <note>
            I reservation 3 får vi också en provkarta på upprepningar. Det
            talas om manipulation med utgiftstaken och att regeringen låter
            utgifterna löpa i väg vid sidan om angivna utgiftstak. Det är
            moderaterna som står för den reservationen.
          </note>
          <note>
            Moderaternas tolkning av sociala reformer får i denna reservation
            ett mycket pregnant uttryck. Det gäller förslaget att minska ersättningen
            i sjukförsäkringen till 75 %, införa ytterligare en karensdag
            samt att den sjukpenninggrundade inkomsten beräknas på de senaste
            24 månaderna. Moderaternas motivering för denna s.k. reform är
            förstås att många är "sjuka".
          </note>
          <note>
            En analys av sjukfallen visar emellertid att de längre sjukskrivningarna
            just nu ökar mest, medan de kortare sjukskrivningstidernas ökningstakt
            har minskat markant de första månaderna år 2000.
          </note>
          <note>
            Fler karensdagar skulle inte påverka den nuvarande utvecklingen
            av den långa sjukfrånvaron. En ytterligare karensdag medför heller
            ingen tydlig effekt för statens finanser. En mycket grov uppskattning
            av vilka effekter en sänkning av ersättningsnivån till
          </note>
          <note>
            75 % skulle få ger resultatet att utgiftsnivån skulle sänkas
            med runt 2 miljarder för hela året. Det innebär att en sänkning
            till 75 % de sista fyra månaderna år
          </note>
          <note>
            2000 skulle innebära en utgiftsminskning på ca 0,7
          </note>
          <note>
            miljarder.
          </note>
          <note>
            Prognoserna för sjukförsäkringen ger vid handen att utgifterna
            kommer att överstiga anvisade medel med ca 4,6 miljarder. En sådan
            åtgärd kan alltså inte finansiera det förväntade överskridandet
            annat än till en mycket liten del. Åtgärden motiverar inte heller
            att regeringens förslag till tilläggsbudget avvisas.
          </note>
          <note>
            Vad gäller personligt ombud för psykiskt funktionshindrade har
            regeringen nyligen gett Socialstyrelsen i uppdrag att genomföra
            reformen på nationell nivå. Det är Socialstyrelsen som ska samordna
            en uppbyggnad och utveckling av nationell verksamhet.
          </note>
          <note>
            Verksamheten bygger på kommunalt huvudmannaskap och är frivilligt
            för kommunerna. Sedan är det länsstyrelserna som ska fördela medlen.
            De har i uppgift att stimulera kommunerna att arrangera verksamheten,
            och bidraget fungerar som ett stimulansbidrag. Avsatta medel för
            ändamålet är 30 miljoner kronor för 2000, 60 miljoner kronor för
            2001 och 90
          </note>
          <note>
            miljoner kronor per år för 2002. Regeringen har inte bedömt att
            de anslagna resurserna för 2000 kommer att tas i anspråk fullt
            ut under 2000. Det är den beräkning som görs. Medlen har därför
            kunnat användas för andra angelägna behov. Det finns ingen anledning
            att ropa vargen kommer, för det är självklart att man ska beakta
            behovet för den grupp som det här rör sig om, dvs. funktionshindrade.
            Vi är självfallet lika angelägna som andra partier att de ska
            få de medel de behöver.
          </note>
          <note>
            Moderaterna avvisar förslaget att Centrala studiestödsnämnden
            ska få disponera avgifter för studielån för att förbättra servicenivån.
            Genom att CSN får disponera avgifterna kan en bättre anpassning
            av kapaciteten till ärendevolymen ske. Andra kreditinstitut tar
            ut liknande avgifter. Det föreligger goda sakskäl för att CSN
            får disponera uppläggningsavgifterna. Det faktum att man får göra
            detta innebär inte att avgifternas karaktär av offentligrättsliga
            avgifter förändras. Kristdemokraternas reservation 4
          </note>
          <note>
            sammanfaller i stora delar med Moderaternas reservation 3. Det
            är inte ovanligt att det finns tydliga likhetstecken mellan moderater,
            kristdemokrater och folkpartister. Egentligen är det ingen skillnad
            alls -
          </note>
          <note>
            inte att döma av agerandet i de här frågorna.
          </note>
          <note>
            Låt mig slutligen kommentera reservationerna 5, 6
          </note>
          <note>
            och 7 som gäller förstärkt anställningsstöd.
          </note>
          <note>
            Moderaterna säger att förslaget inte är fullt finansierat. Den
            kritiken kan delvis bero på missförstånd.
          </note>
          <note>
            På tilläggsbudget 1 föreslår regeringen att åtgärdsanslaget reduceras
            med 30 miljoner kronor för att finansiera kostnaderna för anställningsstödet
            under år
          </note>
          <note>
            2000. Även för åren 2001-2003 har åtgärdsanslaget och ramen för
            utgiftsområde 14 reducerats motsvarande den beräknade kostnaden
            för det extra förstärkta anställningsstödet. Reformen är med andra
            ord neutral vad avser saldot. Det förtjänar här att understrykas
            att moderaterna inte hade något att invända mot konstruktionen
            för finansiering när den presenterades första gången i 1999 års
            vårproposition. I sin motion förklarade moderaterna uttryckligen
            att man inte hade någon erinran mot att det allmänna anställningsstödet
            omformades från ett kontantbidrag till kreditering på skattekonto.
          </note>
          <note>
            Kristdemokraterna anser att en 75-procentig stödnivå under två
            år är alldeles för generös för denna utsatta grupp. Stödet utgår
            endast för personer som har det extra svårt på arbetsmarknaden,
            dvs. de som har varit arbetslösa i mer än fyra år. En stor andel
            av denna grupp är invandrare eller de som har någon form av arbetshandikapp.
            Den långa frånvaron motiverar den höga stödnivån under två år.
            Om inte denna grupp kommer tillbaka till arbetsmarknaden under
            högkonjunktur finns det en uppenbar risk att många permanent ställs
            utanför arbetsmarknaden. Kristdemokraternas människosyn bär här
            verkligen syn för sägen.
          </note>
          <note>
            Slutligen hävdar Folkpartiet att denna typ av stöd sällan fungerar.
            Verkligheten talar, som så ofta, ett annat språk. Vi kan konstatera
            att sedan det förstärkta anställningsstödet infördes den 1 oktober
            1999 har
          </note>
          <note>
            10 000 långtidsinskrivna fått arbete.
          </note>
          <note type="speaker">
            Anf. 118 STEFAN ATTEFALL (kd):
          </note>
          <note>
            Fru talman! Jag kommenterar först anställningsstödet. Vi kristdemokrater
            tycker att det är bra med ett anställningsstöd för långtidsinskrivna.
            Men vi reagerar mot ryckigheten, dvs. att ingen vet vilka regler
            som gäller från dag till dag. Vi reagerar också mot att man går
            väl långt när man ger 11 000 kr i månaden per anställd i två års
            tid.
          </note>
          <note>
            Vi är rädda för snedvriden konkurrens. Vi tycker att det då drivs
            för långt och att det inte blir riktigt sunt. Ett anställningsstöd
            ska vara en hjälp in på arbetsmarknaden, inte en subvention som
            innebär att man inte får ett arbete utan bara utnyttjas av arbetsgivare
            som billig arbetskraft. Vi ska ha anställningsstöd, vi ska ha
            individuella handlingsplaner, vi ska ha en bred arsenal av arbetsmarknadspolitiska
            åtgärder.
          </note>
          <note>
            Det tror vi är bra eftersom det hjälper långtidsarbetslösa. Men
            driv inte detta för långt så att det skapas osund konkurrens.
          </note>
          <note>
            Sedan handlar Silfverstrands inlägg om allt annat än det vi diskuterar
            här och nu. Vi har i riksdagen svårt att diskutera det som har
            hänt, hur vi ska utvärdera och följa det som har inträffat och
            det som är på gång att ske. Silfverstrand hamnar i den debatt
            vi hade om det föregående betänkandet, nämligen den allmänna ekonomiska
            politiken. Nu handlar det om att titta på tilläggsbudget och uppföljning
            av årets pengar och årets budget.
          </note>
          <note>
            Är Bengt Silfverstrand stolt över hur man hanterar utgiftstak
            och budgeteringsmarginaler? Vi diskuterar nu hela idén med budgetprocessen.
            Hur ska vi hantera den i framtiden? Är Silfverstrand stolt över
            att fattiga människor i u-länderna drabbas av panikbesparingar
            därför att Silfverstrand inte har kontroll över övriga budgetprocessen?
            Är Silfverstrand stolt över att bönderna får pengarna flera månader
            senare därför att
          </note>
          <note>
            Silfverstrand och hans socialdemokratiska kolleger har svårt
            att köpa stöd från Vänsterpartiet och Miljöpartiet?
          </note>
          <note>
            Silfverstrand påstår att det inte är någon skillnad mellan m,
            fp och kd. Då är det väl ingen skillnad mellan de tre partier
            som samarbetar om makten.
          </note>
          <note>
            Innebär detta att socialdemokraterna också vill slopa utgiftstaken?
          </note>
          <note type="speaker">
            Anf. 119 BENGT SILFVERSTRAND (s):
          </note>
          <note>
            Fru talman! Det är klart att man ska försvara och vara stolt
            över det samarbete man har. Det var väl det som Gunnar Hökmark
            tidigare i dagens debatt menade med karbonpapper - mellan m, kd
            och fp.
          </note>
          <note>
            Jag ska svara på frågan om stolthet. Jag är stolt över att regeringen
            har lyckats under en mycket kort period rätta till de svåra brister,
            de stora problem som
          </note>
          <note>
            Sveriges ekonomi brottades med, som i stor utsträckning grundlades
            under den tid då det bl.a. fanns kristdemokrater i regeringen.
            Jag är stolt över att man har klarat en budgetdisciplin, och jag
            är också stolt över att man har gjort det tillsammans med partier
            som genom historien inte har varit kända för att vara varma anhängare
            av en, när så behövs, restriktiv ekonomisk politik. Det är jag
            stolt över.
          </note>
          <note>
            Jag är också stolt över att man har klarat utgiftstaket. Det
            finns tydligt redovisat, och där har man lagt vissa utgifter utanför.
            Jag är stolt över att man har klarat saldomålet.
          </note>
          <note>
            Slutligen, för att vara dagsaktuell, är jag mycket stolt över
            att vi nu kan redovisa ett resultat där regeringspolitiken starkt
            har bidragit till att arbetslösheten enligt den senaste redovisningen
            från SCB i dag ligger på 4,1 %. Målet att ta sig ned från 4,1
            till 4,0 var vårt viktigaste besked till väljarna. Jag tror inte
            att det är en alltför oöverstiglig uppgift.
          </note>
          <note type="speaker">
            Anf. 120 STEFAN ATTEFALL (kd):
          </note>
          <note>
            Fru talman! Bengt Silfverstrand halkar hela tiden in i diskussionen
            om vad som har hänt en lång tid tillbaka. Vi kan diskutera historieskrivningen
            länge, t.ex. när Ingvar Carlsson avgick efter berömda stoppaket,
            hur tusen jobb förlorades varje dag under våren
          </note>
          <note>
            1991 innan ni förlorade regeringsmakten, hur kurvorna vände uppåt
            under 1993 och 1994 och som bröts när socialdemokraterna kom till
            makten och som har vänts upp först 1999 och framåt. Vi kan hålla
            på med en lång diskussion.
          </note>
          <note>
            Tilläggsbudgeten och uppföljningen 1999 handlar om hur vi hanterar
            vårt budgetsystem. Det är nu det sker en prövning. Då vi nu försöker
            ha en kontrollerad utveckling av offentliga utgifter för att inte
            hamna i ett dåligt budgetläge i framtiden prövas verkligen hållfastheten
            i socialdemokraternas syn på en budgetprocess med vissa regler
            och begränsningar.
          </note>
          <note>
            Tycker Bengt Silfverstrand att vi har en rätt och riktig utveckling?
            Tycker Bengt Silfverstrand att det är riktigt med panikbesparingar
            på de fattiga människorna i u-länderna, att sätta bönderna i likviditetsproblem,
            därför att Bengt Silfverstrands kompisar inte kan hantera budgetprocessen?
            Man använder budgeteringsmarginalen på fel sätt genom att syssla
            med anslagssparande och ryckighet fram och tillbaka.
          </note>
          <note>
            Det är den frågan som diskuteras i det här betänkandet.
          </note>
          <note>
            Sedan går det att ha en allmänpolitisk ekonomisk debatt. Det
            har vi haft tidigare i dag. Men kan vi få en diskussion om det
            betänkandet handlar om, Bengt
          </note>
          <note>
            Silverstrand, och inte en historieskrivning? Där kan vi ha en
            särskild ordväxling.
          </note>
          <note type="speaker">
            Anf. 121 BENGT SILFVERSTRAND (s):
          </note>
          <note>
            Fru talman! Jag får väl göra som de borgerliga partierna har
            gjort under hela dagen, dvs. tillämpa upprepningarnas princip.
            Jag ber om ursäkt, men med hänsyn till att Stefan Attefall har
            valt den metoden så gör jag det också.
          </note>
          <note>
            Jag kan först konstatera att tilläggsbudgeten är en uppföljning,
            där man ser om man har lyckats med de uppsatta målen. Vi har varit
            överens om att det är svårt med prognoser, och särskilt svårt
            med prognoser på marknaden. Vi kan titta på överskotten i de offentliga
            finanserna. Vi kan titta på utgiftskvoterna. Det är en väsentlig
            förbättring.
          </note>
          <note>
            Den borgerliga regeringen kritiserade Socialdemokraterna starkt
            för de stora utgifterna för offentlig sektor, och där är vi mycket
            självkritiska. Vi har tvingats vidta genomgripande åtgärder som
            vi egentligen inte vill vidta när det gäller nedskärningar på
            det sociala området, och vi försöker nu rätta till de problemen.
          </note>
          <note>
            Jag kan bara ta ett exempel. 1993 var utgifterna för offentlig
            sektor i procent av BNP 70 %. Nu är de nere i 55,3 %. Då borde
            borgerligheten kanske någon gång vara så ödmjuk att den kunde
            erkänna att vi faktiskt har genomfört vissa saker som också borgerligheten
            tyckte var riktiga.
          </note>
          <note type="speaker">
            Anf. 122 KARIN PILSÄTER (fp):
          </note>
          <note>
            Fru talman! Ja, vi ägnade en mycket stor del av förmiddagen -
            om Bengt Silfverstrand möjligen lyssnade då - åt att diskutera
            just de reformer och förändringar som har genomförts under 90-talet
            och som har fått det här resultatet. Vi kunde då konstatera att
            Socialdemokraterna i mycket stor utsträckning har varit väldigt
            motsträviga till genomförandet av detta. Det råder inget som helst
            tvivel om att vi både i Folkpartiet och i de andra borgerliga
            partierna har tyckt att det har varit mycket bra. Det erkännandet
            har ni fått hela dagen.
          </note>
          <note>
            Men frågan är: Vilket intryck har de förändringarna gjort på
            Bengt Silfverstrand och hans partikamrater? Jag tycker att det
            vi diskuterar nu, om budgettricksande och budgeteringsmarginal
            osv., kan från
          </note>
          <note>
            Bengt Silfverstrands sida karakteriseras som att allt som inte
            är förbjudet är tillåtet. Javisst, men är det bra? Ger det ett
            bra resultat? Är det en vettig ekonomisk politik? Jag har sagt
            det förut, att det är ingen som säger att Bengt Silfverstrand
            borde få körkortet indraget för det här budgettricksandet. Men
            är det rimligt och bra, och kommer det att ge ett gott resultat
            i framtiden?
          </note>
          <note>
            Bengt Silfverstrand avfärdar det också med att vi klamrar oss
            fast vid halmstrån, budgettekniska och kamerala excesser. Det
            är oerhört allvarligt att en företrädare för majoriteten ser på
            de miljardtals kronor som det här handlar om på det viset.
          </note>
          <note>
            Bengt Silfverstrand tror dessutom att de ekonomiska problemen
            grundlades 1991-1994. Det är häpnadsväckande. Det är inte så konstigt
            om han då har den här attityden till den fortsatta ekonomiska
            politiken. Jag föreslår att han läser Kjell-Olof Feldt.
          </note>
          <note>
            Jag skulle vilja upprepa Stefan Attefalls frågor.
          </note>
          <note>
            Tycker Bengt Silfverstrand att det är en bra hantering av biståndet?
            Tycker han att det är en bra hantering att man först beslutar
            om anslag och sedan samtidigt belägger dem med begränsningsbelopp
            så att de inte får användas?
          </note>
          <note>
            Till sist, fru talman: Skulle Bengt Silfverstrand möjligen kunna
            ägna någon halv minut åt att förklara varför Socialdemokraterna
            vill skänka stora värden i form av licenstillstånden för tredje
            generationens mobiltelefoni?
          </note>
          <note type="speaker">
            Anf. 123 BENGT SILFVERSTRAND (s):
          </note>
          <note>
            Fru talman! Jag tycker att det är utomordentligt avgörande, och
            därmed också bra, att man klarar de övergripande målen, nämligen
            budgeteringsmarginal och utgiftstak. Det är det som det handlar
            om. Där omständigheterna så kräver - det förekom också under den
            borgerliga tiden - får man tillgripa den här typen av åtgärder.
            Det handlar inte om vad som är förbjudet eller tillåtet, utan
            det handlar om att vi inte har fastställt några andra mål eller
            något annat regelverk som talar om hur man får göra och inte göra.
            Här finns alltså möjligheter att göra detta. Förutsättningen är
            naturligtvis att det klart och tydligt redovisas. Vi kan se på
            punkt för punkt vad det här handlar om. Det är inte särskilt märkvärdigt
            att statliga verk får använda anslag, sparande och annat; det
            är ganska logiskt under de här omständigheterna.
          </note>
          <note>
            Det är verkligen att ta i att ständigt upprepa talet om att man
            har manipulerat och tricksat. Att manipulera och tricksa är ett
            mycket allvarligt brott mot viktiga principer. Jag är helt övertygad
            om att om en regering väljer den typen av tricksande skulle marknaden
            reagera. Det skulle påverka räntor och annat om vår ekonomiska
            politik inte var trovärdig, om det inte fanns en realekonomisk
            verklighet som visar att vi är på rätt väg och att det går mycket
            snabbt, att vi har ökade inkomster och minskade utgifter. Det
            skulle ha blivit reaktioner om er beskrivning av verkligheten
            vore riktig. Då skulle inte svensk ekonomi fortsätta att förbättras.
          </note>
          <note>
            Ni har alltså tillgripit det här halmstrået därför att ni i dag
            inte kan kritisera Socialdemokraterna och regeringen för en dålig
            ekonomisk politik. Därför tillgriper ni de här mycket sköra limstickorna.
          </note>
          <note type="speaker">
            Anf. 124 KARIN PILSÄTER (fp):
          </note>
          <note>
            Fru talman! Jag vet inte om Bengt Silfverstrand satt och sov
            på förmiddagen, men vi diskuterade en lång rad andra frågor som
            gäller inriktningen på den ekonomiska politiken, inklusive avsaknaden
            av just tydliga mål för budgetpolitiken, och att regeringen inte
            föreslår att riksdagen ska besluta om dem och att finansutskottets
            majoritet fogar sig i det. Det är en annan sak.
          </note>
          <note>
            Vad vi nu diskuterar är bugeteringsmarginalen, som har förbrukats
            för ändamål som den inte var avsedd för, och där det blir ett
            resultat i form av att man får göra saker som inte är särskilt
            smarta.
          </note>
          <note>
            Jag tycker inte att det är för mycket begärt att
          </note>
          <note>
            Bengt Silfverstrand, som representant för majoriteten, ska vara
            beredd att ta den diskussionen nu, när vi är på den punkten på
            dagordningen, i stället för att ägna sig åt att kalla det för
            halmstrån. Det är mycket allvarligt. Det handlar om väldigt många
            miljarder och om mycket viktiga verksamheter.
          </note>
          <note>
            Jag undrar också om Bengt Silfverstrand inte är medveten om att
            regeringen ägnar sig åt att med er hjälp förvandla utgifter till
            minskade inkomster. Det är precis det man gör på ett stort antal
            punkter. I den hearing som vi hade fick vi bara svaret från statssekreteraren:
            Vi hade ju gjort så förut, och det hade riksdagen - Bengt Silfverstrand
            och hans kompisar -
          </note>
          <note>
            godkänt, och därför gjorde vi så en gång till.
          </note>
          <note>
            Men det var inte själva frågeställningen, utan den var: Är det
            rimligt att kalla utgifter för minskade inkomster? Marknadens
            aktörer är inte alltid så smarta. Det är klart att man ser att
            det viktiga är att budgeten på det stora hela hålls.
          </note>
          <note>
            Men ni har ju slagit in på en väg som inte är så smart. Vi har
            sett förut hur det går när Socialdemokraterna slår in på vägar
            som leder fel. Det blev just det resultatet, med arbetslöshetens
            stålbad och den väldigt besvärliga ekonomiska situation som Sverige
            hamnade i under den lågkonjunkturen. Det är därför som vi tycker
            att det är så viktigt att ta den här diskussionen med regeringens
            företrädare och som vi vore tacksamma för ett svar.
          </note>
          <note type="speaker">
            Anf. 125 BENGT SILFVERSTRAND (s):
          </note>
          <note>
            Fru talman! När debatten närmar sig sitt slut har fortfarande
            ingen borgerlig talare - Karin Pilsäter har inte heller lyckats
            med det; det är väl en omöjlig uppgift - kunnat förklara på vilket
            sätt de här begränsningsbeloppen, "kringgåendet" av utgiftstaket,
            påverkar Sveriges reala ekonomi och på vilket sätt vi skulle ha
            frångått viktiga principer.
          </note>
          <note>
            Karin Pilsäter sade att vi har förbrukat budgeteringsmarginalen.
            Man kan också säga, med lika stor rätt, att vi har hållit oss
            inom budgeteringsmarginalen och att vi klarar utgiftstaket. Sedan
            har vi en senareläggning på 3,7 miljarder avseende arealersättning
            från 2000 till 2001 och begränsningsbelopp på totalt sex utgiftsområden.
            Syftet med det är klart och tydligt att säkerställa att anslagsförbrukningen
            inte överstiger en bestämd nivå.
          </note>
          <note>
            Så enkelt är detta. Jag har svarat på de frågor som är ställda.
            Jag kan inte förstå varför man säger att tidigare socialdemokratiska
            företrädare inte har gjort det. Det är er beskrivning av verkligheten,
            men den har slagit snett förr.
          </note>
          <note type="speaker">
            Anf. 126 GUNNAR AXÉN (m):
          </note>
          <note>
            Fru talman! Bengt Silfverstrand hävdar att vi från de borgerliga
            partierna inte har lyckats bevisa vilket budgettricksande regeringen
            ägnar sig åt. I sådana fall har Bengt Silfverstrand på ett alldeles
            ypperligt sätt själv nyss förklarat hur budgettricksande går till.
          </note>
          <note>
            Bengt Silfverstrand säger - jag kan citera nästan ordagrant -
            att tricksande och manipulerande är när man bryter mot viktiga
            principer.
          </note>
          <note>
            Huvudregeln i budgetlagen är att intäkter och utgifter ska redovisas
            tydligt, enligt bruttoredovisningsprincipen. Regeringen har valt
            - det är det Bengt
          </note>
          <note>
            Silfverstrand och andra i utskottet stöder - att nettoredovisa
            vissa intäkter och utgifter. Därmed bryter man mot huvudregeln
            i budgetlagen.
          </note>
          <note>
            Det är enligt Bengt Silfverstrands egen definition tricksande
            och manipulerande. Det enda argumentet vi har fått från regeringen
            för att man bryter mot huvudregeln i budgetlagen är att det är
            praktiskt och att man har gjort så förr.
          </note>
          <note>
            Nu har Bengt Silfverstrand redan sagt att det är tricksande och
            manipulerande när man bryter mot en viktig princip och en viktig
            regel. När man nu bryter mot den viktiga regeln är det ju ett
            tricksande. Men jag undrar om Bengt Silfverstrand anser att det
            är motiverat att bryta mot denna huvudregel i budgetlagen enbart
            med hänvisning till praktiska skäl och till att man har gjort
            så förr.
          </note>
          <note>
            Är det inte lättare att faktiskt erkänna, som Bengt
          </note>
          <note>
            Silfverstrand har gjort tidigare, att detta handlar om att försöka
            kringgå utgiftstaket?
          </note>
          <note type="speaker">
            Anf. 127 BENGT SILFVERSTRAND (s):
          </note>
          <note>
            Fru talman! Det blir inte mer sant och inte mer konkret eller
            bättre för att Gunnar Axén nu med en annan variant - ska vi kalla
            det variationer på ett tema
          </note>
          <note>
            - upprepar samma sak. Brott mot budgetlagen är någonting helt
            annat. Bryter man mot en lag är det ett fall för konstitutionsutskottet.
            Det finns andra moderata företrädare som har sagt att detta faktiskt
            är ännu allvarligare - ett klart brott. Nu upprepar Gunnar
          </note>
          <note>
            Axén detta. Det är ganska anmärkningsvärt.
          </note>
          <note>
            Jag pratade om principer. Huvudprinciperna är mycket klara. Här
            föreligger en absolut skyldighet, naturligtvis, att klara de bitarna.
            Det är saldomålet på
          </note>
          <note>
            2 %, och det är utgiftstaket. Där föreligger en skyldighet.
          </note>
          <note>
            Därför har vi också redovisat på vilket sätt detta har skett.
            Om vi inte skulle göra detta skulle det naturligtvis ha varit
            ett tricksande. Men det faktum att moderaterna lider brist på
            konkreta angreppspunkter när det gäller den ekonomiska politiken
            visar att man står tomhänt. Hur vill moderaterna komma åt de ekonomiska
            begränsningar som fortfarande finns, även om det fortsätter att
            gå uppåt? Jo, det vill man genom att försämra för de sjuka och
            de arbetslösa. Ni har vid flera tillfällen förnekat att ni har
            besparingar på det området på 15 miljarder kronor, som motsvarar
          </note>
          <note>
            50 000 färre anställda inom en sektor som behöver ännu flera
            händer och fötter. Det är ert sätt.
          </note>
          <note>
            Vårt sätt är att redovisa att man kan ha vissa principer som
            man inom huvudprinciperna kan leva upp till. Ert alternativ är
            att försämra för dem som redan har det dåligt i det svenska samhället.
            De är alternativen i svensk politik, Gunnar Axén.
          </note>
          <note type="speaker">
            Anf. 128 GUNNAR AXÉN (m):
          </note>
          <note>
            Fru talman! Bengt Silfverstrand försöker genom att prata om andra
            saker förvilla åhörarna.
          </note>
          <note>
            Bengt Silfverstrand sade att man ägnar sig åt tricksande och
            manipulerande om man bryter mot en princip eller en viktig regel.
            Jag har inte sagt att man bryter mot lagen. Jag har sagt att man
            bryter mot huvudregeln, dvs. en viktig princip i budgetlagen,
            om man använder sig av nettoredovisning i stället för bruttoredovisning,
            vilket man nu gör.
          </note>
          <note>
            Bengt Silfverstrand har faktiskt själv lyckats leda i bevis att
            man ägnar sig åt budgettricksande och manipulerande, och det var
            ett bra klargörande. Jag får tacka för det.
          </note>
          <note type="speaker">
            Anf. 129 BENGT SILFVERSTRAND (s):
          </note>
          <note>
            Fru talman! Jag har varit mycket tydlig. Jag har redogjort för
            vad som är målet. Gunnar Axén slirar nu lite på lamellerna och
            säger att han inte har sagt att man bryter mot lagen utan mot
            huvudregeln. Ja, det är allvarligt. Det finns inga sådana brott
            eftersom dessa bitar inte är reglerade. Det står inte någonting
            om att man inte får göra på detta sätt.
          </note>
          <note>
            Det har som sagt också förekommit att man har lagt vissa utgifter
            och inkomster utanför budgeten under borgerlig tid.
          </note>
          <note>
            Jag ska komplettera med en uppgift som Gunnar
          </note>
          <note>
            Axén hade i sitt första anförande. Det gäller Ekonomistyrningsverkets
            prognoser, som man från borgerligt håll tidigare har försökt att
            använda som ett slagträ. För några år sedan hotade man nästan
            med misstroendeförklaring, som kanske Gunnar Axén kommer ihåg.
          </note>
          <note>
            Då visar det sig att det är för tidigt och att det är ett för
            svagt underlag för att avgöra om utgiftstaket för staten för år
            2000 är hotat. Vi kan erinra oss att
          </note>
          <note>
            Ekonomistyrningsverket förra året reviderade ned sin prognos
            under perioden augusti-september med
          </note>
          <note>
            5 miljarder kronor. Det finns ingen som helst anledning att nu
            börja känna oro för detta.
          </note>
          <note>
            Jag kan bara nämna att Regeringskansliets egna beräkningar för
            EU-avgiften, arbetsmarknadspolitiska program och vuxenstudiestöd
            hamnar väsentligt mycket lägre än Ekonomistyrningsverkets prognoser.
          </note>
          <note>
            Vad ni har gjort från borgerligt håll i dag kan sammanfattas
            med att ni har skrikit vargen kommer, men det kommer ingen varg.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 12 §.)
          </note>
          <note>
            8 § Utvärdering av statsskuldens upplåning och förvaltning 1994/95-1999
          </note>
          <note>
            Föredrogs finansutskottets betänkande 1999/2000:FiU30
          </note>
          <note>
            Utvärdering av statsskuldens upplåning och förvaltning 1994/95-1999
            (skr. 1999/2000:104).
          </note>
          <note type="speaker">
            Anf. 130 KARIN PILSÄTER (fp):
          </note>
          <note>
            Fru talman! Det börjar bli lite många olika frågor här i dag.
            Jag hoppas att det kommer upp en representant för majoritetssidan
            och redogör för betänkandets huvudsakliga innehåll. Vi är överens
            om utvärderingen av statsskuldens upplåning, men vi från Folkpartiet
            har tillsammans med Moderaterna och Kristdemokraterna reserverat
            oss för att Riksgäldskontoret inte ska hålla på med en sparform
            som riktar sig direkt till de vanliga konsumenterna. Vi tycker
            att det är olämpligt att en statlig myndighet agerar som en aktör
            och dessutom drar på sig helt onödiga kostnader.
          </note>
          <note>
            Framför allt finns det ingen som helst anledning till att Riksgäldskontoret
            ska konkurrera med vanlig bankinlåning eller andra sparformer
            på detta vis.
          </note>
          <note>
            Jag yrkar bifall till reservationen som finns i detta betänkande.
          </note>
          <note type="speaker">
            Anf. 131 CARIN LUNDBERG (s):
          </note>
          <note>
            Fru talman! Finansutskottet behandlar här utvärderingen av statsskuldens
            upplåning och förvaltning för år 1994/95-1999. Finansutskottet
            föreslår att regeringens skrivelse läggs till handlingarna.
          </note>
          <note>
            Utskottet konstaterar, liksom regeringen, att det inte är helt
            enkelt att dra entydiga slutsatser eftersom det är svårt att bedöma
            resultatet inom upplåningen på den inhemska nominella marknaden.
            Den nya modell för statsskuldens förvaltning som infördes fr.o.m.
            1999 kommer dock enligt utskottet successivt att skapa bättre
            förutsättningar för en utvärdering. Till detta bidrar såväl ändrade
            målformuleringar som ett helhetsperspektiv som präglar den nya
            modellen.
          </note>
          <note>
            Liksom förra året konstaterar utskottet att Riksgäldskontoret
            uppnått det kvantitativa målet när det gäller det totala resultatet
            för upplåningar på hushållsmarknaden. Målet för hushållsupplåningen
            gäller dock även de enskilda låneinstrumenten. I detta avseende
            har målet inte uppnåtts, eftersom Riksgäldskontoret uppvisar ett
            samlat negativt resultat för utvärderingsperioden. Resultatet
            har dock förbättrats för 1999.
          </note>
          <note>
            Utskottet anser att det är viktigt att Riksgäldskontoret fortsätter
            att aktivt utveckla Riksgäldsspar till en attraktiv sparform på
            den svenska sparmarknaden, och därmed yrkar utskottet avslag på
            motionen.
          </note>
          <note>
            Fru talman! Det har varit en lång dag med ekonomisk debatt, och
            den fortsätter efter detta ärende med ärendet om kommunernas ekonomi.
            I sådana debatter talas det ofta från borgerligt håll om konkurrensutsättning
            och avreglering som ett sätt att effektivisera verksamheten. Om
            man som jag inte är helt övertygad om dessa argument kan man få
            ett exempel när man läser utvärderingen av Riksgäldskontoret.
          </note>
          <note>
            Sedan 1992 anlitar Riksgäldskontoret externa förvaltare till
            en mindre del av statsskulden för att få en jämförelse med den
            egna förvaltningen. Riksgäldskontorets förvaltare har genomgående
            visat ett bättre resultat. Resultatet har uppnåtts samtidigt som
            risktagandet har varit lägre än för externa förvaltare.
          </note>
          <note>
            Fru talman! Jag yrkar bifall till hemställan i finansutskottets
            betänkande och avslag på reservationen.
          </note>
          <note type="speaker">
            Anf. 132 LENNART HEDQUIST (m):
          </note>
          <note>
            Fru talman! Här skulle vi nu kunna föra en ganska omfattande
            debatt som gäller utvärderingen av statsskuldens upplåning och
            förvaltning, och därmed
          </note>
          <note>
            Riksgäldskontorets verksamhet.
          </note>
          <note>
            Det brukar sägas att riksdagen använder alldeles för liten tid
            till utvärdering och uppföljning, och det är väl symtomatiskt
            att när vi nu har ett sådant ärende här framför oss så befinner
            sig kammaren i viss tidsnöd - om vi ska hinna votera före kl.
            18.
          </note>
          <note>
            Därför inskränker jag mig nu till att enbart yrka bifall till
            reservationen. Jag påtalar också att det egentligen borde råda
            enighet om att en statlig myndighet inte ska agera på en konkurrensutsatt
            marknad, och därmed tävla som aktör om att attrahera inlåningsmedel
            från hushållen till den kontoliknande sparform som Riksgäldsspar
            utgör.
          </note>
          <note>
            Men dessvärre finns det fortfarande en majoritet i utskottet,
            och därmed väl i denna kammare, för att
          </note>
          <note>
            Riksgäldskontoret ska få fortsätta att utveckla den här sparformen.
            Jag är övertygad om att utvecklingen så småningom kommer att ge
            oss rätt i att detta är olämpligt.
          </note>
          <note type="speaker">
            Anf. 133 CARIN LUNDBERG (s):
          </note>
          <note>
            Fru talman! Jag har en fråga till Lennart Hedquist.
          </note>
          <note>
            En stor del av svenska folket sparar i aktier. Det såg vi senast
            exempel på under de senaste dagarna, när folk stod i kö för att
            köpa Teliaaktier. Men det finns också de som av olika skäl inte
            vill spara eller spekulera, som man brukar säga, i aktier. För
            dem tycker jag att Riksgäldsspar är ett alternativ.
          </note>
          <note>
            För att konkurrensen ska fungera så krävs Riksgäldsspar, skulle
            man kunna säga.
          </note>
          <note>
            Därför har jag alltså en fråga till Lennart Hedquist: Har Lennart
            Hedquist kontaktat någon bank på senaste tiden och frågat efter
            hur mycket ränta han skulle få om han skulle spara pengar i den
            banken?
          </note>
          <note>
            Om Lennart Hedquist hade gjort det så skulle han ha kunnat fortsätta
            att ringa till Riksgäldsspar och fråga. Då skulle han ha sett
            att Riksgäldsspar erbjuder högre ränta.
          </note>
          <note>
            Jag undrar alltså om Hedquist har ringt runt på bankerna och
            frågat hur konkurrensen fungerar.
          </note>
          <note type="speaker">
            Anf. 134 LENNART HEDQUIST (m):
          </note>
          <note>
            Fru talman! Nu jämförs äpplen med päron. Jämförelser med Riksgäldsspar
            ska ske genom att man jämför med den typ av obligationer som utfärdas
            på finansmarknaden - antingen korta obligationer på sex månader
            eller längre obligationer.
          </note>
          <note>
            Allmänheten har möjlighet att välja bland ett stort antal sparformer
            som är uppbyggda på samma sätt som Riksgäldsspar. Det handlar
            inte om ren inlåning på mer eller mindre räntelösa bankkonton.
            Jag finner det ganska märkligt att Riksgäldskontoret ska vara
            ute och konkurrera på den marknaden. Jag noterar att
          </note>
          <note>
            Riksgäldskontoret har ensamrätt att utfärda premieobligationer.
            Det kan ingen annan göra, och det är en väldigt speciell sparform.
            Men konkurrensen om övriga inlåningsmedel tycker jag ska gå genom
            det vanliga bank- och finansväsendet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 12 §.)
          </note>
          <note>
            9 § Överenskommelse om en liberalisering av handeln med tjänster
            m.m. mellan Europeiska gemenskapen och dess medlemsstater och
            Mexicos förenta stater
          </note>
          <note>
            Föredrogs utrikesutskottets betänkande 1999/2000:UU14
          </note>
          <note>
            Överenskommelse om en liberalisering av handeln med tjänster
            m.m. mellan Europeiska gemenskapen och dess medlemsstater och
            Mexicos förenta stater (prop. 1999/2000:108).
          </note>
          <note>
            Kammaren biföll utskottets hemställan om att ärendet fick avgöras
            efter endast en bordläggning.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under 12 §.)
          </note>
          <note>
            10 § Utvecklingen inom den kommunala sektorn
          </note>
          <note>
            Föredrogs finansutskottets betänkande 1999/2000:FiU29
          </note>
          <note>
            Utvecklingen inom den kommunala sektorn (skr.
          </note>
          <note>
            1999/2000:102).
          </note>
          <note type="speaker">
            Anf. 135 LENNART HEDQUIST (m):
          </note>
          <note>
            Fru talman! Finansutskottets betänkande 29 avser regeringens
            skrivelse om utvecklingen inom den kommunala sektorn. Såväl skrivelsen
            som de motioner som är väckta plus betänkandet berör den mycket
            omfattande kommunala verksamheten - inte minst den inom skola
            och vård.
          </note>
          <note>
            Många av de partiskiljande ståndpunkterna har redan i andra sammanhang
            behandlats av riksdagen, men återkommer nu i detta betänkande.
            Det är anledningen till att så många som 27 reservationer fogats
            till betänkandet. Jag står självfallet bakom samtliga reservationer
            där vi moderater deltar, men för tids vinnande yrkar jag här bifall
            bara till reservation 5
          </note>
          <note>
            under mom. 5.
          </note>
          <note>
            Regeringens skrivelse borde kunna vara en problemorienterad och
            bra genomgång, men den tenderar alltför ofta att försöka försköna
            verkligheten. Jag noterar särskilt som ett exempel den sifferexercis
            som görs på s. 132 om grundskolans resultat. I det avsnittet försöker
            man leda i bevis att fler elever i dag än för tio år sedan lämnar
            grundskolan med s.k. godkända resultat. Försiktigtvis så åberopas
            inte de rapporter som visar hur vanligt det är att elever lämnar
            grundskolan utan att ens ha de nödvändigaste färdigheterna i räkning,
            läsning och skrivning - detta bara sagt som ett exempel på hur
            en sådan här skrivelse kan tendera att försköna verkligheten.
          </note>
          <note>
            Fru talman! Nu byggs det upp en s.k. kommunal databas. Den beskrivs
            lite närmare i regeringens vårproposition. Den här databasen borde
            i kommande skrivelser vara en källa för regeringen när det gäller
            att lyfta fram goda exempel på hur tjänsteproduktion kan bedrivas
            på ett för medborgarna bra sätt i olika kommuner. Men det är symtomatiskt
            att socialdemokraterna i utskottet tycks värja sig mot att ge
            en sådan redovisning.
          </note>
          <note>
            Vi har fått reservera oss på denna punkt tillsammans med Kristdemokraterna.
            Man vill tydligen slå vakt om de traditionella sätten inom de
            offentliga monopolen.
          </note>
          <note>
            Fru talman! Många kommuner befinner sig i dag i skattetvister
            med skatteförvaltningarna via de kommunala bolagen. Det är märkligt
            att socialdemokraterna i utskottet inte inser att det måste till
            tydliga regler, och troligtvis en särlagstiftning, för kommunala
            företag.
          </note>
          <note>
            Det är orimligt om man ute i kommunerna tror att kommunala företag
            är något slags skattefrälse bara för att kommunala förvaltningar
            är skattebefriade.
          </note>
          <note>
            Det åtgår faktiskt rätt mycket statliga resurser såväl i skatteförvaltningar
            som i länsrätter och andra instanser till de här tvisterna. De
            är ett tecken på att kommunala bolag normalt inte är befogade,
            och att kommunal affärsverksamhet i enlighet med kommunallagens
            bestämmelser inte bör bedrivas.
          </note>
          <note>
            Slutligen, fru talman, kommer jag till skatteutjämningen. Där
            hade vi rätt nyligen en omfattande interpellationsdebatt med kommunministern.
            Vi var ganska många moderater från olika håll i landet som deltog.
          </note>
          <note>
            Men, fru talman, vi väntar fortfarande på ett besked om varför
            vi har ett utjämningssystem som konfiskerar tillväxt var den än
            förekommer i vårt land.
          </note>
          <note>
            Kan kanske Sonia Karlsson här senare förklara för kammaren varför
            glesbygdskommuner som Malå,
          </note>
          <note>
            Dorotea och Sorsele, industrikommuner som Sandviken och Trollhättan
            eller idogt arbetande kommuner som Gnosjö och andra, som det senaste
            året haft en relativ tillväxt per invånare över riksgenomsnittet,
            får hela denna tillväxt konfiskerad?
          </note>
          <note>
            Det ter sig obegripligt att en regering som säger sig vilja verka
            för ekonomisk tillväxt infört ett system som är så groteskt tillväxtfientligt.
            Regeringens skrivelse innehåller naturligtvis ingen som helst
            redovisning av hur absurt detta inomkommunala utjämningssystem
            slår för olika kommuner. Alla incitament till att bidra till utvecklingen
            i vårt land är borta.
          </note>
          <note>
            Det är inte särskilt bra med ett sådant system när nu alltfler
            ute i kommunerna börjar förstå att man inte kan påverka sin intäktsnivå
            med tillväxt och förstärkt skattebas. Då drar man sig naturligtvis
            också för de kostnader som man som regel har om man ska bidra
            med tillväxt. Och i glesbygderna slår detta hårt. Man förlorar
            befolkning och får den vägen minskade intäkter. Men den kvarvarande
            befolkningen har kanske jobb, och det kommer också företag dit
            som bidrar till att sysselsättningen ökar - Malå kan ju vara ett
            typiskt exempel, men det finns många andra kommuner
          </note>
          <note>
            - och då stiger den relativa skattekraften per invånare, och
            då konfiskerar det nuvarande skatteutjämningssystemet denna tillväxt
            till 95-103 %. I Malå blir det, såvitt jag förstår, ungefär 96
            %.
          </note>
          <note>
            I de områden där man har befolkningstillväxt blir innebörden
            att bostadsbyggande och infrastrukturinvesteringar kommunalt olönsamma,
            och vi har sett effekterna av hur det systemet slår t.ex. här
            i Stockholmsområdet.
          </note>
          <note>
            Sonia Karlsson och andra socialdemokrater kommer väl så småningom
            att vakna till och förstå att det måste till grundläggande förändringar
            i detta system som ju också är oförenligt med ordalydelsen i vår
            svenska grundlag.
          </note>
          <note>
            Fru talman! Jag hörde Jan Bergqvist tidigare i dag ställa en
            fråga till Gunnar Hökmark, nämligen varför vi moderater, om detta
            system är oförenligt med den svenska grundlagen, då inte begär
            en omedelbar ändring. Jag vill svara på den frågan genom att till
            Jan
          </note>
          <note>
            Bergqvist säga att vi under de första åren hade möjlighet att
            återgå omedelbart till ett grundlagsenligt system, och då föreslog
            också vi moderater att man skulle göra det. Men i dagsläget är
            det faktiskt omöjligt att på mycket kort sikt göra dessa förändringar.
          </note>
          <note>
            Och det är därför som vi i stället föreslår förändringar i skatteutjämningssystemet.
            Men det är helt klart att systemet i sig inte är förenligt med
            den svenska grundlagen.
          </note>
          <note>
            Jan Bergqvist hävdade då att svenska grundlagsexperter ansåg
            att det var förenligt med den svenska grundlagen. Jag vill i så
            fall till Sonia Karlsson eller till Jan Bergqvist ställa frågan:
            Vilken svensk grundlagsexpert hävdar att det är förenligt med
            grundlagen? Jag är medveten om att socialdemokraterna i konstitutionsutskottet
            med stöd av några andra partier har hävdat detta. Men vilken svensk
            grundlagsexpert hävdar att dagens inomkommunala utjämningssystem
            är förenligt med grundlagen? Jag vet svaret på den frågan.
          </note>
          <note type="speaker">
            Anf. 136 PER LANDGREN (kd):
          </note>
          <note>
            Fru talman! Syftet med regeringens skrivelse, som är en årlig
            skrivelse sedan Inger Davidsons tid, är som vi har hört att redovisa
            utvecklingen i förhållande till nationella mål inom kommunsektorn.
            Meningen är att vara deskriptiv, men såväl urval som betoningar
            och ibland tolkningar kan också ge en beskrivning av sakläget
            med en viss färgning och en viss politisk nyans. Några exempel
            har vi tidigare hört.
          </note>
          <note>
            Jag kan nämna ytterligare några.
          </note>
          <note>
            Beträffande demokrati och kommunal självstyrelse speglas inte
            en, vågar jag säga, alltmer utbredd uppgivenhet bland politiskt
            aktiva i kommuner och landsting. De känner sig alltmer som marionetter.
          </note>
          <note>
            Deras manöverutrymme krymps ständigt.
          </note>
          <note>
            Sedan finns det också andra områden. Jag återkommer till detta
            med kommunal självstyrelse. Men beträffande hälso- och sjukvård,
            äldreomsorg, handikappomsorg och färdtjänst påvisas förtjänstfullt
            bristande måluppfyllelse på åtskilliga punkter. Och där finns
            det egentligen en utmärkt redovisning som utgör ett incitament
            till omedelbara åtgärder.
          </note>
          <note>
            Vidare säger inte bokslut och aggregerad statistik på en sådan
            nivå mycket om hur enskilda äldre har det eller hur enskilda skolbarn
            har det, om barnen känner lust att lära eller om enskilda funktionshindrade
            får den hjälp som de har rätt till, etc. Genomsnitt visar viktiga
            trender, men de utplånar de enskilda fallen, och det kan vara
            farligt, fru talman, för oss rikspolitiker.
          </note>
          <note>
            I skrivelsen redogörs som sagt för utvecklingen av den kommunala
            ekonomin under de senaste tio åren.
          </note>
          <note>
            Det står ju inte heller något om att den socialdemokratiska regeringen
            under senare delen av 1990-talet använt kommunsektorn som en budgetregulator
            alltefter saneringspolitikens behov. Och i detta ligger att statsbidragen
            har urholkats samtidigt som specialdestinerade bidrag försvagat
            självstyrelsen. Skatteintäkterna har också försvagats. Under samma
            period som detta har skett har statliga reformer krävt ett ökat
            kommunalt ansvarstagande som inte alltid finansierats enligt finansieringsprincipen.
          </note>
          <note>
            I kristdemokraternas arbete för en värdegrundad demokrati ingår
            det att slå vakt om den kommunala självstyrelsen, och jag ska
            ägna mig något åt detta nu.
          </note>
          <note>
            Subsidiaritetsprincipen är också en viktig princip för såväl
            stöd som maktdelning. Självstyrelsen förutsätter emellertid en
            stabilare ekonomisk bas för den kommunala verksamheten. Många
            av de påvisade bristerna i skrivelsen har en viktig orsak i just
            alltför svaga ekonomiska resurser hos kommuner och landsting.
          </note>
          <note>
            Mot bakgrund av dessa principer och erfarenheter från besparingstider
            är det angeläget att stärka den kommunala självstyrelsen genom
            att stärka den kommunala ekonomin och den självständiga delen
            och därmed förbättra planeringsförutsättningarna. Vi föreslår
            detta i vårt budgetalternativ genom att på kort sikt öka de generella
            statsbidragen och på lång sikt öka den kommunala sektorns möjlighet
            till självfinansiering. Det innebär under planperioden ett resurstillskott
            på kort sikt på 5 miljarder men också på längre sikt att kommunsektorn
            t.ex. genom en skatteväxling får ta över fastighetsbeskattningen
            och omvandla den till en kommunal fastighetsavgift. Det är ju
            inte utan exempel i andra länder.
          </note>
          <note>
            I regeringsformen pekas den kommunala självstyrelsen ut som ett
            medel att förverkliga demokratin. I
          </note>
          <note>
            praktiken har dock den kommunala självstyrelsen fungerat som
            en del av den statliga förvaltningsorganisationen, även om det
            naturligtvis inom vissa ramar finns en frihet för kommunerna.
            Men i författningspolitisk mening är det inte fråga om en riktig
            självstyrelse. Kommuner och landsting fattar naturligtvis beslut.
            Men om besluten inte behagar regering och riksdagsmajoritet står
            det dem fritt att genom lagstiftning intervenera i den kommunala
            beslutskompetensen och inskränka beslutanderätten i olika avseenden.
          </note>
          <note>
            Det finns en förskräckande stor samling exempel på detta. Samtidigt
            kräver faktiskt, fru talman, regeringsformens logik, där den kommunala
            självstyrelsen finns exemplifierad och där den får sin ställning,
            också att kommunal självstyrelse måste ha ett substantiellt innehåll.
            Lagrådet har också skrivit att "- -
          </note>
          <note>
            - någon innebörd måste dock den kommunala självstyrelsen ha".
          </note>
          <note>
            De nuvarande förhållandena är inte acceptabla.
          </note>
          <note>
            Om man vill ha en verklig kommunal självstyrelse så måste det
            till en kraftfull rättslig kompetens för kommunerna att utöva
            den. Kristdemokraterna har i andra sammanhang påpekat att subsidiaritetsprincipen
            bör bli vägledande för nationella förhållanden också.
          </note>
          <note>
            Som bekant är den en del av EG-rätten. Den här principen motiveras
            av något som man kallar för naturliga gemenskaper. Och det är
            närmast spontant uppkomna relationer. Det kan vara en familj,
            en släkt, ett grannskap, en förening, en fackförening, ett byalag,
            ett samhälle, en kommun, en region.
          </note>
          <note>
            Sådana gemenskaper, fru talman - och jag vänder mig också via
            fru talman till Sonia Karlsson m.fl. -
          </note>
          <note>
            kan man, menar jag, argumentera för har värden i sig.
          </note>
          <note>
            Relationer är ett värde. Ett annat värde är frihet. Ett fundamentalt
            värde är naturligtvis livet eller existensen i sig.
          </note>
          <note>
            Det är individers och naturliga gemenskapers rättighet att få
            förverkliga de här värdena. Det handlar om att förverkliga sin
            existens, sina relationer och sin frihet. Frihet kan översättas
            med självstyrelse. Vad gäller kommuner är det kommunal självstyrelse.
          </note>
          <note>
            De här rättigheterna har sina motsvarigheter i skyldigheter.
            Andra naturliga gemenskaper har att respektera andras rättigheter.
            Det en naturlig gemenskap på ett ändamålsenligt sätt kan sköta
            själv ska den också få sköta. De överordnade gemenskaperna, som
            t.ex. staten, har en skyldighet att stödja där så behövs, och
            detta stöd måste respektera de enskilda människornas rättigheter
            och de naturliga gemenskapernas egna kompetensområden.
          </note>
          <note>
            Om subsidiaritetsprincipen tillämpas på definitionen av kommunal
            självstyrelse konstaterar vi att det behövs en kraftigt utökad
            respekt från statsmakternas sida för den kommunala gemenskapens
            eget kompetensområde. En sådan respekt, fru talman, måste avspegla
            sig i regeringsformens bestämmelser om denna självstyrelse.
          </note>
          <note>
            Nu är politik alltför ofta makt, enbart makt. Med en enkel votering
            här i denna kammare kan den kommunala självstyrelsen inskränkas.
            Friheten kan inskränkas - friheten för kommuerna att själva hantera
            t.ex. sina bostadsbestånd, att själva hantera sin barnomsorg,
            att själva hantera sin avgiftssättning, att själva med en för
            vår del självklar solidarisk finansiering hantera driften av t.ex.
            sjukvård i egen regi eller inte.
          </note>
          <note>
            Jag har tidigare här i denna kammare läst från
          </note>
          <note>
            Kommunförbundets verksamhetsplan för 1999-2003.
          </note>
          <note>
            Där står det följande: "Det är statsmakterna som sätter ramarna
            för den kommunala självstyrelsen. Regeringsformen understryker
            i sin första paragraf självstyrelsens betydelse för den svenska
            demokratin.
          </note>
          <note>
            Ändå är insikten om denna betydelse ibland ganska klen."
          </note>
          <note>
            Sedan fortsätter skriften, som Ilmar Reepalu har skrivit förordet
            till, med att beklaga hur självstyrelsen har beskurits under de
            senaste åren.
          </note>
          <note>
            Nu har jag något försökt att teckna, fru talman, en ideologisk
            grund, en motivering, till kommunal självstyrelse - inte bara
            till kommunal självstyrelse utan till självstyrelse eller frihet
            för de olika naturliga gemenskaper som vårt samhälle ändå är uppbyggt
            av, nedifrån och upp. Jag är naturligtvis intresserad av att höra
            vad t.ex. Sonia Karlsson, fru talman, säger om detta. Jag är intresserad
            av hur socialdemokratin motiverar kommunal självstyrelse, vad
            det innebär och hur det kan komma sig att riksdagen i beslut efter
            beslut med den röda majoriteten kan inskränka kommunernas självstyrelse
            som man faktiskt gör.
          </note>
          <note>
            Vad gäller vår övriga politik som finns beskriven i våra reservationer
            i denna skrivelse är sakområdena, vågar jag säga, väl kända. Jag
            kommer inte att ta upp tid här. Jag ska nu, även om vi står bakom
            alla våra reservationer, för vår del yrka bifall enbart till reservation
            4.
          </note>
          <note type="speaker">
            Anf. 137 LENA EK (c):
          </note>
          <note>
            Fru talman! Ledamöter! Vård, skola och omsorg är kärnverksamheter
            i den kommunala sektorn. Det är frågor som vi i Centerpartiet
            har prioriterat eftersom vi har lovat det i våra löften till väljarna.
          </note>
          <note>
            Vi har gjort det genom försvarsuppgörelsen där pengar förs över
            från försvaret till vård och omsorg.
          </note>
          <note>
            Centerpartiet har medverkat till att 8 miljarder kronor fram
            till 2004 förs över från försvaret till vård och omsorg. Enligt
            överenskommelsen mellan Centern och Socialdemokraterna ska reurserna
            användas för åtgärder inom primärvård, vård och omsorg om äldre,
            prykiatri och tillgänglighet och mångfald inom vård och omsorg.
          </note>
          <note>
            Vi har också gjort det genom att vara det parti i riksdagen som
            vill satsa mest på skolan och se till att skolan har de resurser
            som krävs för att ge alla elever möjlighet till bra kunskap. Centerpartiet
            vill ge kommunerna möjlighet att genomföra en stor kvalitetssatsning
            på skolan genom att tillföra kommunerna 3
          </note>
          <note>
            miljarder mer än regeringen fram till 2003. De extra resurserna
            motsvarar ungefär 4 500 nya medarbetare i skolan. De människorna
            behövs, det vet vi allihop.
          </note>
          <note>
            Den här skrivelsen om kommunerna speglar inte alla de svårigheter
            som finns. Det gäller t.ex. patienter i vården, den faktiska situationen
            för människor som tvingas leva med långa väntetider inför en behandling.
            Min erfarenhet är att både patienter och vårdpersonal lever ett
            betydligt bättre liv när det finns en vårdgartanti som ställer
            krav på korta tidsfrister.
          </note>
          <note>
            Låt oss därför införa en sådan vårdgaranti.
          </note>
          <note>
            Det finns i dagens läge en tudelning mellan kommuner. Det beror
            bl.a. på att en fjärdedel av kommunerna och bara ett av tjugotvå
            landsting hade ett sammantaget positivt resultat under 1995 till
            1999.
          </note>
          <note>
            Det här är mycket allvarligt eftersom det drabbar vård, skola
            och omsorg och därmed enskilda personer mycket hårt.
          </note>
          <note>
            Den här tudelningen mellan tillväxtkommuner och sådana kommuner
            som har mycket sämre bruttoregionalprodukt än riksgenomsnittet
            blir värre av dåliga infrastruktursatsningar, höjning av arbetsgivaravgiften
            för småföretagare i Norrlands inland, nedläggning av två tingsrätter
            och indragning av polisstationer, försäkringskassor, arbetsförmedlingskontor
            och postkontor.
          </note>
          <note>
            I stället för att satsa på verktyg som kan ge stöd för att vända
            utvecklingen sparkar man undan de kryckor kommunerna och deras
            befolkning har stött sig på hittills.
          </note>
          <note>
            Fru talman! Jag vill deklarera att Centerpartiet tycker att det
            komunala skatteutjämningssystemet i princip är bra. Det finns
            vissa justeringar som behöver göras. Men det är nödvändigt för
            att det ska vara lika rättigheter oberoende av var man bor i landet.
          </note>
          <note>
            Men det räcker inte. Det krävs faktiskt också en vettig regionalpolitik.
            I andra delar av Europa har man visat att det går att vända en
            sådan utveckling som vi ser i två tredjedelar av landets kommuner.
            Det är sorgligt att vi inte får de verktygen här i Sverige.
          </note>
          <note>
            Vid sidan av mångfald inom den offentligt finansierade verksamheten
            är flexibilitet en nyckel för att klara framtidens behov av välfärdstjänster
            inom den kommunala sektorn. De samlade behoven av kommunala tjänster
            kommer att fortsätta att öka framöver, men i en långsammare takt
            än hittills. Vi kommer att få fler grundskoleelever - 40 000-50
            000 fler - fram till år 2003. Vi kommer att få fler gymnasieelever,
            närmare 100 000, fram till 2008. När det gäller äldreomsorgen
            bedöms resursbehovet öka med 20 % fram till 2010.
          </note>
          <note>
            För att omprioriteringar och flexibilitet ska vara möjligt är
            det viktigt att kommuner och landsting får möjlighet att själva
            utforma den lokala välfärden utan statliga pekpinnar och försök
            att kringskära verksamheten.
          </note>
          <note>
            Ett tydligt exempel på statlig styrning av kommunal verksamhet
            är regeringens vilja att införa maxtaxa i barnomsorgen. Centerpartiets
            förslag är i stället att det offentliga stödet omfattar alla barn,
            samtidigt som föräldrarnas valfrihet att välja den barnomsorg
            de tycker är bäst tillgodoses. Vi tycker att man ska sträva efter
            att samhällets stöd till barn ska visa att alla barn är lika mycket
            värda - inte att 75 % har ett värde och att 25 % inte har ett
            värde. Föräldrar ska kunna välja och föräldrar ska kunna spendera
            mer tid med sina barn.
          </note>
          <note>
            Det är därför roligt att de borgerliga partierna har kunnat enats
            om en familjepolitisk reform som, om man använder Dagens Nyheters
            ord, är grundad på mittens magi. Det är Folkpartiets och Centerpartiets
            barnkontoförslag. Det ger större valfrihet, mera pengar och mer
            tid åt barnfamiljerna.
          </note>
          <note>
            Fru talman! Jag står självfallet bakom alla de yrkanden som gjorts
            i utskottet, men för tids vinnande yrkar jag bifall bara till
            reservationerna 2 och 19.
          </note>
          <note type="speaker">
            Anf. 138 LENNART HEDQUIST (m) replik:
          </note>
          <note>
            Fru talman! Jag har en kort och enkel fråga till
          </note>
          <note>
            Lena Ek.
          </note>
          <note>
            Vi moderater har ju till vår partimotion fogat en förteckning
            över de kommuner som hade en relativ ökning av sin skattekraft
            de senaste åren. Av dem var påfallande många rena glesbygdskommuner,
            kommuner med vikande befolkningsunderlag men där den relativa
            skattekraften har ökat.
          </note>
          <note>
            Anser verkligen Lena Ek på fullt allvar att skatteutjämningssystemet
            är bra när det konfiskerar den relativa tillväxten i den typen
            av kommuner? Jag kan nämna - förutom de kommuner jag redan har
            nämnt -
          </note>
          <note>
            hur det ser ut i en kommun som Robertfors, Lysekil och i och
            för sig också Valdemarsvik.
          </note>
          <note>
            De har alla en vikande befolkning, men den relativa skattekraften
            har ökat. De får minskade intäkter på grund av befolkningsminskningen,
            men de får inte behålla intäktsökningen när den relativa skattekraften
            per invånare har ökat. Är det verkligen Centerns politik att slå
            vakt om det systemet?
          </note>
          <note type="speaker">
            Anf. 139 LENA EK (c) replik:
          </note>
          <note>
            Fru talman! Till det skulle jag vilja svara följande.
          </note>
          <note>
            En kommun som Valdemarsvik, som tidigare har haft mycket hög
            arbetslöshet, 16½ %, och som nu har kommit ned i 4½ %, bl.a. på
            grund av en stor IT-
          </note>
          <note>
            satsning, hade under många år inte kunnat överleva över huvud
            taget utan det kommunala utjämningssystemet. Det är mycket tydligt.
          </note>
          <note>
            Under den värsta nedgångsperioden i kommunen har det varit en
            stöttepelare och en garant för att vi har kunnat behålla en anständig
            äldreomsorg, kvaliteten i skolan och slippa kö till barnomsorgen.
            Det är anledningen till att jag värnar så starkt om den kommunala
            skatteutjämningen. Den är en hjälp i svåra tider.
          </note>
          <note>
            Sedan finns det mindre justeringar som behöver göras. Det gäller
            t.ex. tidsfaktorn vid sådana här förändringar. I Valdemarsviks
            kommun beror den ökade skattekraften inte på att några stora strukturförändringar
            har skett. Det har jag också talat om för Lennart Hedquist tidigare.
            Det beror på att det har flyttat in en mycket förmögen familj
            i kommunen. Det kan man väl kalla en engångseffekt om något.
          </note>
          <note type="speaker">
            Anf. 140 LENNART HEDQUIST (m) replik:
          </note>
          <note>
            Fru talman! Nu diskuterar Lena Ek behovet av skattekraftsutjämning
            och kostnadsutjämning. Om det råder total enighet här i riksdagen.
            Vad vi är oeniga om är konstruktionen av detta system och att
            det inte ska vara inomkommunalt. Därutöver är frågan om det ska
            vara tillväxtfientligt.
          </note>
          <note>
            En kommun tar tag i sina problem och svårigheter och åstadkommer
            via IT-satsningar, fler företag eller annat en ökad skattekraft.
            Kan det då verkligen vara rimligt, Lena Ek, att frukterna av detta,
            som ibland också har kostat pengar, ska leda till att hela tillväxten
            konfiskeras? I dag konfiskeras den till 95-103 %.
          </note>
          <note>
            Vi anser att det bl.a. ur regionalpolitisk synpunkt är ett helt
            orimligt system.
          </note>
          <note type="speaker">
            Anf. 141 LENA EK (c) replik:
          </note>
          <note>
            Fru talman! Först och främst tror jag inte att invånarna i min
            hemkommun - som det tydligen är extra roligt att diskutera - ser
            det som en konfiskering. De ser det som ett mindre och kortsiktigt
            tack för hjälpen för stöd under mycket svåra tider där vi alla
            hade mycket svåra problem att dras med.
          </note>
          <note>
            Vi trodde faktiskt under en period att kommunen skulle tvingas
            stänga totalt och bli ett slags Skansen för turister som fyra
            veckor om året skulle komma och besöka våra naturreservat. I övrigt
            skulle vi alla tvingas leva på bidrag och inte kunna klara oss
            själva.
          </note>
          <note>
            Det kommunala skatteutjämningssystemet är i grunden bra. Det
            ger möjligheter till överlevnad i alla delar av landet. Det är
            en stor hjälp för de kommuner som råkat mycket illa ut. Det innebär
            inte att det inte finns marginella justeringar som behöver göras.
            Men det finns också ett system för att göra de justeringar och
            förbättra det som behöver förbättras.
          </note>
          <note>
            För min del tycker jag att principen om rättvis tilldelning av
            offentlig service över hela landet är bra.
          </note>
          <note>
            Det är bra att kommuner hjälps åt med detta. Det är synd att
            Moderaterna går så hårt åt det kommunala skatteutjämningssystemet.
            Vi som har upplevt fördelarna med det i stödkommuner och kommuner
            som har haft problem, tillfälliga eller längre, är tacksamma för
            att det finns.
          </note>
          <note>
            Det innebär också att jag som riksdagsledamot kommer att kämpa
            för att det solidariska systemet för att hjälpa utsatta områden
            finns kvar länge till.
          </note>
          <note type="speaker">
            Anf. 142 KARIN PILSÄTER (fp):
          </note>
          <note>
            Fru talman! Skrivelsen om kommunerna är nästan med nödvändighet
            mycket av en redovisning av det som regeringen önskar lyfta fram.
            Man talar kanske mindre högt om det man inte tycker är så smickrande,
            eftersom man alltid gör ett urval. Vi har ändå från
          </note>
          <note>
            Folkpartiet i en reservation till skrivelsen sagt att man måste
            vara lite mer ödmjuk i sin redovisning så att vi verkligen kan
            få en utvärderingsdebatt.
          </note>
          <note>
            Ett av problemen i riksdagsarbetet och över huvud taget i politiken
            är att det läggs ned alldeles för lite tid på utvärdering av hur
            det verkligen blev och alldeles för mycket tid på att diskutera
            vad vi ska göra i framtiden utan att ta hänsyn till hur det ser
            ut i dag och hur det kom sig att det blev som det blev.
          </note>
          <note>
            Debatten här i riksdagen om situationen i kommunerna handlar
            också i väldigt stor utsträckning om pengar. Det kanske inte är
            så konstigt, eftersom kommunernas verksamhet är uppemot hälften
            av den statliga. Vi lägger trots allt ned rätt mycket tid på att
            diskutera statens ekonomi och statsbudgeten.
          </note>
          <note>
            Vi i Folkpartiet är med på att man höjer det generella bidraget
            till kommunerna, eftersom det fortfarande finns så pass många
            eftersatta verksamheter.
          </note>
          <note>
            Men vi säger nej till den mängd av selektiva jippon och selektiva
            öronmärkta pengar som regeringen nu år för år i ökande utsträckning
            ägnar sig åt.
          </note>
          <note>
            Det gäller lokala investeringsprogram, som är en sorts byggsubvention
            som man åker runt och delar ut.
          </note>
          <note>
            Det gäller också storstadspengar. Det är på samma sätt pengar
            som ska delas ut för att i första hand komma i lokaltidningen,
            där kommunalråd skakar hand med statsråd. De har kommit överens
            om vad som ska skapa lokal utveckling för medborgarna. Det fungerar
            inte, och det är inte något vettigt sätt att använda pengarna
            på.
          </note>
          <note>
            Det viktigaste av allt för kommunernas ekonomi är kommunernas
            egna skatteintäkter. Jag vill inledningsvis slå fast proportionerna
            på statsbidragen, även om vi stöder de ökade statsbidragen. De
            är i runda tal 100 miljarder, medan kommunernas skatteintäkter
            är långt över 300 miljarder.
          </note>
          <note>
            Under de senaste tre åren har ökningen av skatteintäkterna varit
            omkring 80 miljarder medan ökningen av statsbidragen är omkring
            20 miljarder. Det absolut viktigaste för kommunernas inkomstsida
            är utvecklingen av de egna skatteintäkterna, och statsbidragen
            är av mindre vikt. Det är också därför som det är så viktigt att
            vi skapar bra system för tillväxt och jobb inte bara på vissa
            ställen utan över hela landet.
          </note>
          <note>
            Den politiken har vi tidigare ägnat en stor del av dagen åt att
            diskutera.
          </note>
          <note>
            Det handlar inte bara om vilka pengar man har utan också hur
            man använder dem. Det är som bekant inte alltid de stora inkomsterna
            utan utgifterna det hänger på. Kommunerna har de senaste åren
            fått 80
          </note>
          <note>
            miljarder i ökade egna intäkter. Man kan undra vad kommunerna
            har gjort med pengarna. Hittills finns, som framgår av skrivelsen,
            inte så väldigt starka indikationer på att servicen skulle ha
            blivit så mycket bättre och att tjänsterna skulle ha blivit bättre,
            tvärtom.
          </note>
          <note>
            Lärarförbundet har just gjort en undersökning som visar att man
            fortsätter med besparingar i skolan, trots att vi hela tiden får
            höra att de nya statsbidragen till kommunerna är bidrag till skolan
            och vården. De bidragen till kommunerna hamnar i många fall i
            helt andra sammanhang. Två tredjedelar av kommunerna fortsätter
            att spara på skolan. En tredjedel av kommunerna sparar mer än
            tidigare, enligt Lärarförbundets undersökning. Det tycker jag
            är ganska alarmerande, eftersom situationen i skolan i dag är
            så allvarlig.
          </note>
          <note>
            Det handlar förvisso inte bara om pengar. Det handlar i mycket
            stor utsträckning om vad man gör för pengarna och hur skolpolitiken
            och verksamheten i skolan är utformad. Vi från Folkpartiet har
            gång efter annan sett mycket stor anledning att kritisera
          </note>
          <note>
            Socialdemokraterna och dess stödpartier, och vi har lagt fram
            ändringsförslag för att få skolan att fungera bättre.
          </note>
          <note>
            Det är kanske en av de absolut viktigaste rättvisefrågorna i
            vårt land. De förutsättningar som barn och ungdomar får med sig
            ut i livet avgörs i otroligt stor utsträckning av hur god utbildning
            de får i barn- och ungdomsskolan. Vi fick t.ex. så sent som i
            går en rapport från Skolverket som säger att gymnasiereformen
            är misslyckad. Det tycker jag är mycket alarmerande.
          </note>
          <note>
            Fru talman! Man måste göra rätt saker. Kommunerna måste satsa
            på vården och skolan och sluta att satsa på det som vi i många
            fall tycker är mindre viktigt. Till det hör kommunalt företagande.
            Vi i
          </note>
          <note>
            Folkpartiet är mycket kritiska till att man runtom i landet fortsätter
            att bedriva verksamhet i kommunala företag. De drivs ibland med
            underskott, och de drivs ibland med skattebetalarnas pengar som
            riskinsats.
          </note>
          <note>
            De används i många fall för att konkurrera med och konkurrera
            ut privata företag som skulle ha kunnat vara livskraftiga och
            gett människor jobb och egna inkomster.
          </note>
          <note>
            Man får inte vad man borde kunna få för pengarna i kommunerna,
            därför att man inom de områden som är kommunens ansvar, främst
            vården och skolan, inte tillåter en större frihet på "produktionssidan".
            Det ordet kan låta konstigt i ett sådant här sammanhang, men det
            är precis vad det handlar om.
          </note>
          <note>
            Finns det någonstans några indikationer på att sociala eller
            andra problem generellt sett följer i spåren av att man låtit
            andra aktörer komma in i verksamheter? Svaret på den frågan är
            nej. Det finns gott om exempel på privata vårdgivare och privata
            förskolor där verksamheten inte alltid har fungerat så bra, men
            det finns minst lika många exempel på att det har fungerat dåligt
            i kommunala verksamheter.
          </note>
          <note>
            Det har alltså inte med organisationsformen att göra om det blir
            misslyckat, utan det har att göra med helt andra saker i styrsystemet
            och annat. Men vi kan se att det har kommit fram många nya idéer
            och att kvaliteten kan öka. Framför allt kan kvaliteten öka för
            var och en av oss om mångfalden får öka.
          </note>
          <note>
            Det är en ständigt strid ström av attacker mot friskolor och
            fri barnomsorg. Det senaste exemplet på
          </note>
          <note>
            Socialdemokraternas motvilja mot annat än kommunala monopol är
            det tänkta förbudet mot att akutsjukhus ska kunna ägas av företag.
            Detta är t.o.m. Landstingsförbundets socialdemokratiska majoritet
            emot.
          </note>
          <note>
            Man undrar vilken Socialdemokraternas nästa attack blir.
          </note>
          <note>
            Det kommer en hel del förslag om hur barnomsorgen ska förändras,
            men vi hör väldigt lite om kvalitet och pedagogisk ledning. Vi
            tror att en av de stora bristerna, som gör att man inte får tillräcklig
            valuta för pengarna, är att det inte tydligt anges att det ska
            vara pedagogiskt utbildad personal som leder verksamheten och
            att valfriheten i sig leder till ökad kvalitet, därför att var
            och en kan hitta det som man eftersöker.
          </note>
          <note>
            Hur långa köerna till barnomsorgen är och hur många familjer
            som inte hittar sin barnomsorg redovisas tyvärr inte i skrivelsen.
            Där redovisas inte heller hur vårdköerna växer och hur det känns
            för de människor som fastnar i dem.
          </note>
          <note>
            Till sist, fru talman, skulle jag vilja ta upp frågan om utjämningssystemet.
            Ur ett ekonomiskt perspektiv tror jag att det har en otroligt
            stor betydelse för verksamheten runtom i våra kommuner. Kristdemokraterna
            talar om en organisk syn på naturliga gemenskaper, men jag vänder
            mig lite emot det.
          </note>
          <note>
            I stället för denna organiska subsidiaritetsprincip vill vi i
            Folkpartiet tala om en närhetsprincip. Det betyder att uppgifterna
            ska lösas så nära de människor det gäller som möjligt. Man ska
            också lösa uppgifterna på effektivast möjliga sätt. Det kan vara
            genom individen, kommunen eller på andra nivåer.
          </note>
          <note>
            Men det handlar också om att kunna ha centrala regelverk till
            skydd och stöd för individen. Avvägningen mellan centrala regelverk
            och lokalt självstyre är ingalunda helt självklar och kan inte
            fastställas enligt någon enkel princip. Den måste göras från fall
            till fall.
          </note>
          <note>
            Men vi tycker att det hela har gått överstyr på det sättet att
            det i alldeles för stor utsträckning är så att riksdagen ska fatta
            beslut om det man själv gillar och tycker är viktigt. Maxtaxan
            är ett sådant exempel.
          </note>
          <note>
            Från socialdemokratiskt håll vill man alltmer föra över beslutanderätten
            om assistansersättning till kommunerna. Men där tycker vi att
            regelverket faktiskt ska ligga centralt för att garantera individen
            det stöd och den frihet som de personliga assistenterna innebär.
          </note>
          <note>
            Vi tycker, och har slagit fast i enighet, att det är otroligt
            viktigt att utjämningssystemet ska bidra till att kommunerna får
            likvärdiga ekonomiska förutsättningar att bedriva sin kärnverksamhet.
            Men utjämningen ska inte kompensera för skillnader i servicenivå,
            kvalitet, avgiftssättning och effektivitet. Det är viktigt att
            man särskiljer detta.
          </note>
          <note>
            Det nuvarande systemet har blivit alldeles för omfattande, och
            det finns alldeles för många faktorer, varav många inte rör kärnverksamheten
            eller opåverkbara förhållanden. Det är alldeles uppenbart att
            det leder snett.
          </note>
          <note>
            Den långtgående inkomstutjämningen, som sker separat, blir ett
            negativt incitament för kommunerna.
          </note>
          <note>
            Vi kan se resultatet i form av att många kommuner tycker sig
            sakna ekonomiska möjligheter att satsa på bostadsbyggande, så
            att människor ska kunna bo och vara verksamma på de orter de själva
            vill.
          </note>
          <note>
            Det talades förut om sagan om mäster skräddare, där det bidde
            en vante i stället för en kostym. Jag tänkte då på sagan om Tödde
            och Mödde och bostadsbyggandet. Det bidde ingen trea på Järvafältet,
            utan det bidde bara en parkeringsplats. Problemet just nu är att
            det inte ens blir parkeringsplatser utan trafikkaos och bostadsbrist.
          </note>
          <note>
            Skillnaderna mellan rika kommuner och andra har inte minskat
            utan ökat med det nuvarande systemet, och det har inte lett till
            några långsiktiga förbättringar av kommunernas och landstingens
            situation. Vi var för systemet när det infördes, även om vi hade
            ett antal förslag till ändringar. Men nu tycker i alla fall vi
            från Folkpartiets sida att det är rimligt att säga att systemet
            mer eller mindre har havererat i takt med att man lappat och lagat
            och lagt till.
          </note>
          <note>
            Metodkritiken är fullkomligt förödande och fullständigt tillräcklig
            för att man ska förespråka att vi måste göra om systemet lite
            mer grundligt. Utjämningen bör grundas på strukturella faktorer
            och på både kostnader och intäkter tillsammans. På så sätt kan
            kommuner som har en hög egen skattekraft men höga strukturella
            kostnader få klara av dem själva i större utsträckning. I stället
            kan man se till att kompensera de kommuner som har höga kostnader
            men inga intäkter för det. Då skulle vi få ett bättre fungerande
            utjämningssystem.
          </note>
          <note>
            Fru talman! Med hänvisning till detta yrkar jag bifall till reservation
            nr 7.
          </note>
          <note type="speaker">
            Anf. 143 SONIA KARLSSON (s):
          </note>
          <note>
            Fru talman! Skrivelsen om den kommunala utvecklingen är ett faktaunderlag,
            en beskrivande redovisning av hur ekonomi och verksamhet i kommuner
            och landsting har utvecklats de senaste åren. Som vanligt föreslår
            utskottet att skrivelsen ska läggas till handlingarna.
          </note>
          <note>
            Det som är ovanligt i år - och det nämnde Lennart
          </note>
          <note>
            Hedquist tidigare - är att vi har inte mindre än 27
          </note>
          <note>
            reservationer. Det är lika många som i finansutskottets betänkande
            om hela den ekonomiska politiken.
          </note>
          <note>
            Av dessa 27 reservationer är det bara två som handlar om skrivelsens
            utformning.
          </note>
          <note>
            Det verkar som om några i oppositionen hugger som hungriga abborrar
            efter varje krok som man kan fästa en reservation på. Jag vill
            inte förneka att det tas upp en del viktiga frågor i reservationerna.
            Jag har heller inget att invända mot att riksdagsledamöterna är
            så aktiva som möjligt för att driva på i olika frågor.
          </note>
          <note>
            Men ni motionärer och reservanter måste också ställa er frågan
            vad som är rationellt och effektivt i riksdagsarbetet.
          </note>
          <note>
            Är det verkligen så att man har fört en fråga framåt om man ser
            till att den blir avslagen fem gånger under ett enda riksdagsår?
            Yrkandet om ett kvalitetsinstitut som finns i reservation 20 har
            nu inom åtta månader hunnits väckas fem gånger. Varje gång som
            riksdagen avslår det finns det risk för att det bankas in en ny
            spik i kistan.
          </note>
          <note>
            Inom Riksdagskommittén pågår ett arbete för att vi ska undvika
            dubbelarbete i budgetarbetet. Vi kanske ska börja med att undvika
            femdubbelt arbete i andra sammanhang, t.ex. i samband med riksdagens
            behandling av den kommunala skrivelsen. Det är ett råd i all välmening
            - fundera på saken!
          </note>
          <note>
            I skrivelsen redovisas utvecklingen i kommuner och landsting
            de senaste åren, i huvudsak förhållandena under verksamhetsåret
            1998. Utskottet anser att den här årliga skrivelsen är viktig
            för riksdagens och utskottens möjlighet till uppföljning och utvärdering
            av fattade beslut. Utskottet tycker att regeringen har breddat
            och fördjupat den nationella uppföljningen av utvecklingen inom
            kommunsektorn på ett bra sätt.
          </note>
          <note>
            I 1999 års vårproposition rapporterade regeringen om det pågående
            utvecklingsarbetet. Bland annat pekades på behovet av att vidareutveckla
            och förtydliga befintliga mål för skola, vård och omsorg samt
            att förbättra det statistiska underlaget för att tydligare kunna
            följa måluppfyllelsen. Regeringen anmälde då också ett pågående
            arbete med att upprätta en kommunal databas för att skapa förutsättningar
            för en bättre samlad uppföljning och aktiva jämförelser.
          </note>
          <note>
            I årets vårproposition redovisar regeringen hur arbetet med uppföljningen
            fortsätter att utvecklas. Det arbete som har bedrivits hittills
            visar bl.a. att nationella mål inte är något entydigt begrepp.
            De bestämmelser som i lag benämns som mål anger ofta mål av mycket
            övergripande karaktär, medan de lagparagrafer som innehåller mer
            konkreta, målliknande formuleringar i allmänhet inte benämns som
            mål för verksamheten. En annan fråga är hur man ska få en bättre
            överblick över den statistik om kommunerna som samlas in av olika
            myndigheter.
          </note>
          <note>
            Arbetet med en kommunal databas som ska innehålla uppgifter som
            beskriver verksamhetens volym, kostnader och kvalitet fortgår.
            Databasen ska vara ett stöd för statens och kommunernas uppföljning
            av verksamhet och ekonomi utifrån både nationella och lokala prioriteringar.
            En utbyggd databas ska också ge underlag för jämförelser mellan
            kommunerna i syfte att öka deras produktivitet och effektivitet.
            Projektet med en provdatabas omfattar barnomsorg, skola, vuxenutbildning
            samt socialtjänst. Förslag till nyckeltal som belyser kvalitet
            och måluppfyllelse i verksamheten ska utarbetas.
          </note>
          <note>
            Utskottet ser positivt på det utvecklingsarbete som bedrivs och
            konstaterar att regeringens ambitioner beträffande kvaliteten
            på uppgifterna i databasen ligger väl i linje med vad utskottet
            anförde vid föregående års behandling av motsvarande skrivelse.
          </note>
          <note>
            Fru talman! Som jag sade tidigare ska skrivelsen vara ett faktaunderlag,
            en beskrivande redovisning, och i den mån det förekommer analyser
            är de till för att förklara ett samband som ger en utveckling
            på ett visst område. Det finns inga politiska skrivningar eller
            analyser i skrivelsen. De politiska analyser som görs av materialet
            står i vårpropositionen.
          </note>
          <note>
            Kristdemokraterna och moderaterna vill att skrivelsen kommande
            år även redovisar vilka kommuner som har uppnått de bästa resultaten
            inom olika verksamhetsområden.
          </note>
          <note>
            Jag nämnde nyss om framtagandet av en provdatabas. En utbyggd
            databas kan bidra med mellankommunala jämförelser och därigenom
            ge impulser till att effektivisera den egna verksamheten. Utskottet
            understryker dock att det huvudsakliga syftet med skrivelsen är
            att ge underlag för uppföljning av kommunsektorn som helhet och
            inte att redovisa enskilda kommuners utveckling.
          </note>
          <note>
            Centern och Folkpartiet anser att redovisningen i regeringens
            skrivelse sammantaget visar på en förbättring inom kommuner och
            landsting. Men de påstår att de förbättringar som presenteras
            i vissa avseenden är otillräckligt grundade på klara siffror.
          </note>
          <note>
            Det är något som jag inte kan hålla med om. Enligt utskottets
            uppfattning finns det ingen grund för uppfattningen att de redovisade
            förbättringarna för kommunsektorn skulle vara baserade på ett
            sämre underlag än övriga uppgifter som redovisas i skrivelsen.
          </note>
          <note>
            I tre reservationer kritiserar man utjämningssystemet.
          </note>
          <note>
            Jag tror inte alls att utjämningssystemet skulle bli bättre om
            vi följde de tankegångar som finns i reservationerna. För övrigt
            har regeringen under hösten tillsatt en delegation för fortsatt
            uppföljning av systemet samt en expertgrupp för utredning av möjligheterna
            att förenkla det. Delegationen ska bl.a. svara för en fortsatt
            uppföljning och utvärdering av träffsäkerheten hos de enskilda
            delarna av kostnadsutjämningen. Dessutom ska delegationen lämna
            sådana förslag till förändringar som förbättrar systemets förmåga
            att skapa likvärdiga ekonomiska förutsättningar för alla kommuner
            respektive landsting. I
          </note>
          <note>
            direktiven till expertgruppen säger regeringen att frågan om
            förenkling av systemet måste analyseras utifrån bl.a. demokratiska
            aspekter samt inte minst rättviseaspekter. Båda utredningarna
            ska lämna sina förslag senast den 30 november i år.
          </note>
          <note>
            Delegationen har lämnat en delrapport med vissa förslag till
            förändringar i inkomstutjämningen för kommuner samt förslag om
            ett omställningsbidrag för landsting med befolkningsminskning.
            Förslaget, som redovisas i regeringens proposition Vissa kommunalekonomiska
            frågor, innebär bl.a. att negativa marginaleffekter som eventuellt
            har funnits för vissa kommuner elimineras. Motionstiden gick ut
            i går, och propositionen kommer att behandlas i höst.
          </note>
          <note>
            Övriga reservationer gäller bl.a. hälso- och sjukvård, äldreomsorg,
            handikappomsorg, barnomsorg, skola, vuxenutbildning m.m.
          </note>
          <note>
            Socialutskottet och utbildningsutskottet har yttrat sig över
            frågor som berör deras beredningsområden samt föreslagit finansutskottet
            att avstyrka motionsyrkandena.
          </note>
          <note>
            Socialutskottet noterar att motionsyrkanden om obligatorisk hälsoförsäkring,
            vårdgaranti, mångfald av vårdgivare, nya vårdplatser och konkurrensutsättning
            av offentlig verksamhet nyligen har behandlats och avstyrkts i
            betänkande SoU9, den 22 mars i år.
          </note>
          <note>
            Motionsyrkanden beträffande läkartillgänglighet m.m. har nyligen
            behandlats och avstyrkts i betänkande SoU8, den 22 februari i
            år. Motionsyrkanden rörande bl.a. högkostnadsskydd vid köp av
            läkemedel har nyligen behandlats och avstyrkts i betänkande
          </note>
          <note>
            SoU9, den 22 mars i år. Motionsyrkanden gällande den framtida
            finansieringen av äldreomsorgen, samt avgiftssättning inom äldreomsorgen
            har behandlats och avstyrkts i betänkande SoU8 den 22 februari
            i år.
          </note>
          <note>
            Utbildningsutskottet konstaterar att merparten av de frågor som
            tas upp i motionsyrkandena har behandlats av utskottet tidigare
            under detta riksmöte.
          </note>
          <note>
            Utskottet avstyrkte de då aktuella yrkandena, och riksdagen har
            avslagit dem.
          </note>
          <note>
            Utbildningsutskottet har bl.a. pekat på en rad olika åtgärder
            som har vidtagits under senare tid i syfte att förbättra kvaliteten
            i skolan. Det system med olika former av kvalitetsinstrument som
            har skapats på både nationell nivå och i kommuner och skolor ger
            enligt utskottets uppfattning förutsättningar för att utveckla
            och garantera kvalitet och likvärdighet i skolan. Utskottet har
            också noterat att regeringen har tillsatt en expertgrupp för att
            analysera behov av insatser för att stärka den individuella planeringen
            och måluppfyllelsen i grundskolan.
          </note>
          <note>
            Och så kommer jag då slutligen till moderaternas förslag om ett
            nationellt fristående kvalitetsinstitut för skolan. Utbildningsutskottet
            har behandlat och avstyrkt motsvarande yrkande två gånger den
            12 oktober förra året - det var två olika betänkanden - en gång
            den 23 november och en gång den 23 mars i år.
          </note>
          <note>
            Riksdagen har varje gång avslagit yrkandena. Utbildningsutskottet
            har ingen annan uppfattning nu och hänvisar till vad utskottet
            anfört tidigare. Utskottet har bl.a. sagt att konstruktionen med
            en kvalitetsgranskningsnämnd knuten till den ansvariga sektorsmyndigheten
            enligt utskottets uppfattning är att föredra framför ett fristående
            kvalitetsinstitut. Kvalitetsgranskningsnämnden inrättades vid
            Skolverket den 1 juli 1999.
          </note>
          <note>
            Fru talman! Jag föreslår att vi nu för femte gången under riksdagsåret
            avslår detta yrkande samt yrkar även i övrigt bifall till finansutskottets
            förslag.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.56 på förslag av talmannen att ajournera
            förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            10 § (forts.) Utvecklingen inom den kommunala sektorn (forts.
            FiU29)
          </note>
          <note type="speaker">
            Anf. 144 LENNART HEDQUIST (m) replik:
          </note>
          <note>
            Fru talman! Sonia Karlsson ironiserade, möjligen med viss rätt,
            över att vi här i riksdagen får anledning att ett antal gånger
            besluta om samma sak, eller att man avvisar propåer från oppositionspartierna
            i anslutning till olika ärenden om samma sak. Paradexemplet var
            det fristående kvalitetsinstitutet för skolan.
          </note>
          <note>
            Jag vill bara säga att det kanske vore bra om man något kunde
            se över riksdagens sätt att arbeta för att förhindra den typen
            av upprepningar.
          </note>
          <note>
            Å andra sidan, Sonia Karlsson, tyckte jag att Sonia Karlsson
            sade att om inte det här upprepades alltför ofta kunde vi kanske
            få ett sådant här fristående kvalitetsinstitut. Om det är på det
            sättet ska vi naturligtvis inte komma tillbaka med det här förslaget.
            Annars trodde jag möjligen att det är droppen som urholkar stenen.
            För man fram ett förslag tillräckligt ofta brukar socialdemokraterna
            till slut inse att det ligger någonting i det. Det tror jag t.ex.
            gäller det fristående kvalitetsinstitutet för skolan - som så
            många medborgare utanför det här huset inser att vi måste ha.
          </note>
          <note>
            Sedan noterade jag att Sonia Karlsson inte uppehöll sig särskilt
            mycket vid det kommunala utjämningssystemet, grundlagsstridigt
            och tillväxtfientligt som det är. Jag är fortfarande intresserad
            av att höra
          </note>
          <note>
            Sonia Karlsson eller någon annan namnge någon svensk grundlagsexpert
            som på fullt allvar anser att dagens inomkommunala utjämningssystem
            är förenligt med grundlagen.
          </note>
          <note>
            Allvarligare på kort sikt tycker jag dock är att det är så tillväxtfientligt.
            Tycker Sonia Karlsson verkligen att en kommun som ökar sin relativa
            skattekraft ska få hela den ökningen konfiskerad?
          </note>
          <note type="speaker">
            Anf. 145 SONIA KARLSSON (s) replik:
          </note>
          <note>
            Fru talman! Jag vill i alla fall säga att om Lennart
          </note>
          <note>
            Hedquist skulle komma med förslaget om kvalitetsinstitut en sjätte
            gång vore det kontraproduktivt. Det kan vi väl vara överens om.
          </note>
          <note>
            Sedan har ju det här kvalitetsinstitutet inte funnits i ett år
            än. I nästa motion kanske det vore idé att titta på hur man har
            skött det här. När vi ser på de resultat som Skolverket har publicerat
            det senaste året måste vi väl ändå säga att man verkligen försöker
            fylla sin uppgift så bra som möjligt. Jag har svårt att se att
            man skulle kunna ifrågasätta integriteten hos Skolverket i det
            fallet.
          </note>
          <note>
            Jag vet att Lennart Hedquist älskar att debattera inkomst- och
            kostnadsutjämningen. Han tror väl att även detta urholkar stenen,
            men jag menar att det är precis tvärtom, att det är kontraproduktivt.
            Det är i dag sjätte gången vi debatterar detta, tror jag, så man
            kan säga att moderaterna är mycket för upprepningar.
          </note>
          <note>
            Det gäller inte bara kvalitetsinstitutet.
          </note>
          <note>
            Jag har tyvärr inget namn på någon sakkunnig, men jag nöjer mig
            med att Lagrådet har ställt sig bakom detta och anser att det
            är helt grundlagsenligt.
          </note>
          <note>
            Lagrådet är ju dessutom flera personer. Det strider inte mot
            grundlagen. Lennart Hedquist debatterade också detta senast i
            maj med Lars-Erik Lövdén och försökte även då få upp det här.
            Vi kan dock mycket tydligt konstatera att detta är förenligt med
            grundlagen.
          </note>
          <note>
            När det sedan gäller kommunerna, t.ex. Malå kommun, är jag ganska
            övertygad om att Malå inte skulle vilja byta ut den inkomst- och
            kostnadsutjämning man har nu mot Lennart Hedquists förslag. Har
            man under medelskattekraften gynnas man av utjämningssystemet.
            Malå skulle förlora med Lennart Hedquists förslag; den saken är
            klar.
          </note>
          <note type="speaker">
            Anf. 146 LENNART HEDQUIST (m) replik:
          </note>
          <note>
            Fru talman! Nej, Malå skulle vinna på att få behålla en ökning
            av den relativa skattetillväxten. Sonia
          </note>
          <note>
            Karlsson försöker sprida missuppfattningen att moderaternas förslag
            skulle innebära ett avskaffande av skatteutjämningen. Det är självklart
            att kommuner med för låg egen skattekraft måste få resurser, men
            de resurserna ska staten stå för. Det är dock lika viktigt att
            kommuner som ökar sin skattekraft - oavsett om de har låg, medelstor
            eller hög skattekraft i utgångsläget - som incitament måste kunna
            få behålla den relativa ökningen.
          </note>
          <note>
            Beträffande grundlagsenligheten hade jag inte tillfälle att diskutera
            den med Lars-Erik Lövdén. Men det brukar framhållas från socialdemokratiskt
            håll att det inte skulle vara något fel på grundlagsenligheten.
          </note>
          <note>
            Lagrådet hänvisade ju till att regeringen hade tillsatt en utredning
            samt till att det enda man kunde åberopa var konstitutionell praxis.
          </note>
          <note>
            Jag vill, eftersom Jan Bergqvist tog upp detta tidigare i kammaren
            i dag, att man från socialdemokratiskt håll namnger en enda grundlagsexpert
            som anser att det inomkommunala utjämningssystemet är förenligt
            med den svenska grundlagens lydelse.
          </note>
          <note type="speaker">
            Anf. 147 SONIA KARLSSON (s) replik:
          </note>
          <note>
            Fru talman! Jag måste verkligen beklaga att Lennart Hedquist
            inte passade på att ta debatt med Jan
          </note>
          <note>
            Bergqvist när det hade varit möjligt att diskutera frågan.
          </note>
          <note>
            Sedan har faktiskt Lagrådet ställt sig bakom detta och sagt att
            det följer grundlagen. Konstitutionsutskottet har behandlat det,
            finansutskottet har behandlat det och riksdagen har beslutat om
            det ett flertal gånger. Jag är ledsen att Lena Ek inte är i plenisalen
            nu, för då skulle jag ha tackat henne för att hon också försökt
            förmedla kunskapen till Lennart Hedquist om vilken nytta inkomst-
            och kostnadsutjämningen faktiskt gör. Den är till för att vi ska
            ha en bra skola, vård och omsorg i hela landet - inte bara i tillväxtkommunerna,
            inte bara i Stockholm eller Göteborg eller där man har en god
            tillväxt. Hela landet ska kunna leva.
          </note>
          <note>
            När det sedan gäller Malå ska ju Lennart Hedquist någonstans
            ändå finansiera detta med att man skulle få behålla den relativa
            ökningen av skattekraften.
          </note>
          <note>
            Därför skulle Malå förlora på Hedquists förslag. Malå har i inkomst-
            och kostnadsutjämningen 21 miljoner.
          </note>
          <note>
            Med Hedquists förslag skulle det bli 3 miljoner. Man skulle alltså
            göra en ganska stor förlust. Jag har också förstått att Lennart
            Hedquist har pratat med kommunstyrelsens ordförande i Malå. Jag
            pratade med honom för tio minuter sedan, och han sade att han
            inte ville byta ut sin inkomstutjämning mot Lennart Hedquists
            förslag.
          </note>
          <note>
            I maj var jag i Robertsfors. Kommunstyrelsens ordförande i Robertsfors
            talade då just om hur viktig kostnads- och inkomstutjämningen
            var för att Robertsfors ska ha möjlighet att ge sina kommuninvånare
            en bra vård, skola och omsorg. Jag tycker nog att
          </note>
          <note>
            Lennart Hedquist ska åka lite utanför Stockholm och
          </note>
          <note>
            Uppsala, åka omkring i landet och verkligen besöka kommuner och
            diskutera och se de problem som finns.
          </note>
          <note type="speaker">
            Anf. 148 PER LANDGREN (kd) replik:
          </note>
          <note>
            Fru talman! När Sonia Karlsson ondgör sig över antalet reservationer
            osv. ska väl jag ta till mig det.
          </note>
          <note>
            Det kan hända att vi inte kommer att ha med så många reservationer.
          </note>
          <note>
            Å andra sidan vill jag påpeka att Sonia Karlsson, fru talman,
            såvitt jag kan bedöma gör två fel, om man nu ska tala om fel.
            För det första skiljer hon inte på form och innehåll. Som jag
            ser det blir det väldigt konstigt om man bara skulle diskutera
            formen och inte innehållet. Om man bara skulle uppehålla sig vid
            skrivelsen, säga att skrivelsen borde ha haft den och den lydelsen
            i det och det avseendet men inte komma in på det materiella innehållet,
            är det ett sätt att arbeta som jag faktiskt tror är omöjligt.
          </note>
          <note>
            För det andra har hon en otidsenlig syn på objektivitet - som
            om tjänstemän i Regeringskansliet skulle kunna producera en alltigenom
            objektiv skrivelse! Naturligtvis är det ett urval av fakta, och
            i botten är det en produkt som är regeringens. Jag skulle önska
            att Sonia Karlsson höll sig till debatten och debattens innehåll.
          </note>
          <note>
            Då vill jag fråga Sonia Karlsson: Vad säger Sonia
          </note>
          <note>
            Karlsson om kommunal självstyrelse? Hur motiverar socialdemokraterna
            kommunal självstyrelse, och hur går det ihop med alla de beslut
            som tas här av den socialistiska majoriteten som begränsar den
            kommunala självstyrelsen och inkräktar på den?
          </note>
          <note type="speaker">
            Anf. 149 SONIA KARLSSON (s) replik:
          </note>
          <note>
            Fru talman! Om jag höll mig till debattens innehåll, sade Per
            Landgren. Vi ska ju behandla den kommunala skrivelse som gäller
            utvecklingen i kommuner och landsting under 1998. Vi har också
            tagit fram olika instrument. Det är viktigt för riksdagen och
            dess utskott att ha bra underlag när vi ska se hur de beslut vi
            fattar följs upp och verkställs i verkligheten. Det är vad det
            i första hand handlar om.
          </note>
          <note>
            En stor diskussion om den kommunala självstyrelsen kanske vi
            får ta vid ett alldeles särskilt tillfälle.
          </note>
          <note>
            Men den kommunala självstyrelsen regleras ju i regeringsformen,
            i grundlagen. Sedan har vi portalparagrafen i kommunallagen som
            talar om att kommunerna ska göra det som är bra för medborgarna.
            Man ska inte göra sådana saker som staten gör. Man ska heller
            inte göra sådana saker som det privata gör. Men man ska göra det
            bästa för medborgarna i sin kommun.
          </note>
          <note>
            Sedan har riksdagen rätt att stifta lagar. Det vet ju
          </note>
          <note>
            Per Landgren. Det kanske vi inte ska ifrågasätta.
          </note>
          <note type="speaker">
            Anf. 150 PER LANDGREN (kd) replik:
          </note>
          <note>
            Fru talman! Jag vet inte om någon har ifrågasatt rätten att stifta
            lagar. Jag vill bara ha en enkel motivering till den kommunala
            självstyrelsen. Jag noterar att
          </note>
          <note>
            Sonia Karlsson i alla fall inte nu vill ge den. Jag hoppas att
            den kan komma så småningom. Jag vet inte om jag vågar lita på
            det löftet.
          </note>
          <note>
            Grunden för den skrivelse vi debatterar har att göra med hur
            man ser på kommunerna och den kommunala självstyrelsen. Det var
            det jag tog upp. Jag noterar igen att Sonia Karlsson inte med
            ett ord tog upp den kastade handsken och debatterade den kommunala
            självstyrelsen i inlägget tidigare. Nu är det mer rena påståenden
            om att det står talas om kommunal självstyrelse i lagtexten. Den
            informationen hade jag helt klart kunnat leva utan. Det känner
            jag till.
          </note>
          <note>
            Men hur motiverar ni kommunal självstyrelse och hur går den ihop
            med inskränkningarna i vad kommuner får göra med sina bostadsbestånd,
            vad landstingen får göra när det gäller sjukhusverksamheten, vad
            man får göra när det gäller maxtaxa etc. Jag citerade en skrivelse
            från Kommunförbundet där Reepalu m.fl. är bekymrade över att statsmakterna
            inte tar hänsyn till kommunal självstyrelse.
          </note>
          <note type="speaker">
            Anf. 151 SONIA KARLSSON (s) replik:
          </note>
          <note>
            Fru talman! Det var Per Landgren som i sitt förra inlägg ifrågasatte
            att riksdagen kunde ändra beslut.
          </note>
          <note>
            Det är det jag menar, riksdagen kan ändra beslut, eftersom riksdagen
            stiftar lagar som också kan ha med kommunen att göra.
          </note>
          <note>
            Vi har lagt många uppgifter på kommunerna. Hela det viktiga området
            skola, vård och omsorg har man hand om. Det generella statsbidraget
            på 3 miljarder ger vi i en påse till kommunerna och de använder
            pengarna på bästa sätt.
          </note>
          <note>
            Maxtaxa är inget som vi tvingar på dem, utan om kommunerna vill
            införa maxtaxa får de pengar till det.
          </note>
          <note>
            Det är bara det att jag känner att det är lite tidsbrist. Jag
            har här en tjock bok om den kommunala självstyrelsen och skulle
            kunna föra en lång debatt med Per Landgren om den. Men jag tror
            ändå att våra kolleger här i kammaren är ganska tacksamma om vi
            inte tar den just i dag.
          </note>
          <note>
            Dessutom anser vi socialdemokrater att det är mycket viktigt
            med den kommunala självstyrelsen.
          </note>
          <note>
            Jag sitter själv i kommunfullmäktige hemma i min kommun och känner
            mig inte alls särskilt styrd, ska jag be att få tala om.
          </note>
          <note type="speaker">
            Anf. 152 KARIN PILSÄTER (fp) replik:
          </note>
          <note>
            Fru talman! Sonia Karlsson ägnade väldigt mycket av sitt anförande
            åt att tala om att vi hade motionerat om fel saker, yrkat på fel
            saker och reserverat oss mot fel saker och dessutom alldeles för
            mycket. Det är klart att det är ett enkelt sätt för majoriteten
            att glida undan en sakdiskussion som på något sätt alltid är för
            tidig, för sen eller vid fel tillfälle när det gäller synen på
            den kommunala verksamhetens mer övergripande perspektiv.
          </note>
          <note>
            Jag kan förstå att det är ett bekvämt sätt att glida undan sakfrågorna,
            men då är det desto mer konstigt att Sonia Karlsson väljer att
            helt förbigå de krav och förslag som finns i reservationerna på
            just ytterligare faktaunderlag och vad man bör redovisa, vad man
            hade bort redovisa och vad man ska se till att redovisa till nästa
            gång, så att vi får fram det faktaunderlag som vi kanske tycker
            att vi behöver för att ytterligare med fakta och argument kunna
            understryka våra förslag till förändringar.
          </note>
          <note>
            För att bara ta några exempel som Sonia Karlsson förbigick tar
            vi i vår reservation om hälso- och sjukvården upp att vi helt
            saknar uppgifter om skillnaden mellan privat och offentlig regi
            när det gäller sjukvården och situationen när det gäller vårdköer.
            Vi vet alla att de växer, men det är fullkomligt hopplöst att
            få fram en landsomfattande statistik över detta.
          </note>
          <note>
            Samma sak gäller barnomsorgen där vi år ut och år in från Folkpartiets
            sida efterlyser en kartläggning av hur många barn det handlar
            om i barnomsorgskön, inte bara hur många kommuner som har kö.
            Om det är ett eller hundra barn, om det är en stor eller en liten
            kommun menar jag faktiskt är en ganska stor skillnad för de individer
            det gäller.
          </note>
          <note>
            Vi har en stor reservation som gäller bostadssektorn, där vi
            tycker att det är tråkigt att skrivelsen bara tar upp de bostadsfrågor
            som ligger direkt under den statliga bostadsdelegationen. Vi har
            krav på kartläggning och information kring försörjningsstöden.
          </note>
          <note>
            Alla de här frågorna förbigår Sonia Karlsson i sitt anförande.
            Nu har hon ju chansen i repliken.
          </note>
          <note>
            Sedan skulle jag vilja säga att utjämningssystemet är helt avgörande.
            Den proposition som har kommit visar ju att uppgiften för de här
            delegationerna och de expertgrupper som är tillsatta inte är att
            i grunden se över själva tekniken i systemet, utan deras uppgift
            har mest varit att utveckla systemet genom att inveckla det ytterligare.
            Och det tycker i varje fall inte jag är någon bra metod.
          </note>
          <note type="speaker">
            Anf. 153 SONIA KARLSSON (s) replik:
          </note>
          <note>
            Fru talman! Jag sade i min inledning och hänvisade till både
            delegationen och expertgruppen som fortlöpande ser över detta
            och kommer att lägga fram förslag under hösten.
          </note>
          <note>
            Jag tyckte att jag uttryckte mig ganska noga, för jag tycker
            att det är viktigt just hur vi ska granska måluppfyllelsen och
            hur de beslut vi har fattat följs upp i kommuner och landsting.
            Finansutskottet har varje år när vi har behandlat skrivelsen haft
            synpunkter och skrivelsen har kommit tillbaka utvidgad.
          </note>
          <note>
            Jag hänvisade till den kommunala databas som håller på att byggas
            upp. Det är nu en projektdatabas, men den ska förhoppningsvis
            byggas upp så att vi kan få in alla kommuner i den. Då har man
            stora möjligheter att göra sådana här jämförelser både till nytta
            för kommunerna och för oss här i riksdagen.
          </note>
          <note>
            Vad gäller vårdköer och barnomsorg kan jag bara hänvisa till
            att Skolverket har ett uppdrag att göra fördjupade studier av
            hur barnomsorgen fördelar sig utifrån både barn och barnfamiljer,
            sociala och ekonomiska levnadsvillkor, tillgänglighet samt nyttjande
            av barnomsorg. Det här kommer i mars 2001. Det pågår många olika
            sådana här utredningar för att riktigt kunna belysa hur utvecklingen
            ser ut och så att vi får bättre underlag.
          </note>
          <note>
            Jag ser faktiskt fram emot att det här kommer att utvecklas och
            bli bättre. Exempelvis kommer man när vi får bra underlag för
            hur skolan ser ut i de olika kommunerna i landet inte att fortsättningsvis
            kunna generalisera och säga att vi har en så dålig skola i
          </note>
          <note>
            Sverige. Vi kommer att ha ett bra underlag och verkligen kunna
            bemöta och påvisa att vi har väldigt många bra skolor, som vi
            inte ska förglömma i debatten.
          </note>
          <note type="speaker">
            Anf. 154 KARIN PILSÄTER (fp) replik:
          </note>
          <note>
            Fru talman! Min frågeställning om utjämningssystemet står fortfarande,
            som så många gånger förut, helt obesvarad. Det system som man
            har valt, med väldigt många faktorer som inte grundar sig på strukturellt
            opåverkbara kostnadsskillnader osv., ligger inte i de här delegationernas
            uppdrag. Den delproposition som nu har kommit visar just att med
            den väg man har slagit in på kommer systemet inte att bli renare,
            mer rättvisande och mer utjämnande för de strukturella skillnaderna,
            utan det kommer bara att bli ännu mer invecklat. Det tycker vi
            är dåligt. Men uppenbarligen känner sig socialdemokraterna fullt
            nöjda med den utvecklingen. Det är i och för sig ett besked så
            gott som något, men det visar ju också att ni inte är beredda
            att ompröva tidigare intagna ståndpunkter när nya fakta kommit
            fram. Det tycker jag är beklagligt.
          </note>
          <note>
            Sedan vet jag inte om jag ska tolka Sonia Karlsson på det sättet
            att alla punkter som vi har reserverat oss på håller ni egentligen
            med om att det är viktig information som borde fram. Ni har avstyrkt
            reservationerna ändå, men ni kommer att se till att den här informationen
            finns. I så fall är det en mycket god nyhet. Men det är ett ganska
            konstigt metodval.
          </note>
          <note>
            Jag tillåter mig tvivla på att det blir på det viset att exempelvis
            skillnader i kvalitet och måluppfyllelse mellan privat och offentlig
            regi kommer att visas i skrivelsen i fortsättningen. Men jag får
            väl ta Sonia
          </note>
          <note>
            Karlsson på orden och tro att det är så det kommer att bli, att
            de droppar som vi har kastat år ut och år in till slut har urholkat
            stenen. Men det hade varit bra om det hade framgått av materialet
            och av Sonia Karlssons inlägg att hon delar vår uppfattning att
            på de här punkterna behövs det betydligt mycket bättre faktaunderlag
            och att man också sedan är beredd att dra slutsatser av det.
          </note>
          <note type="speaker">
            Anf. 155 SONIA KARLSSON (s) replik:
          </note>
          <note>
            Fru talman! Jag ska inte glädja Karin Pilsäter genom att helt
            godta alla de förslag som finns i hennes reservationer och som
            jag har yrkat avslag på.
          </note>
          <note>
            T.ex. Skolverket ska göra utvärderingar, bl.a. om privata entreprenörer.
            Utbildningsutskottet har skrivit om utvärderingar av utbildning
            både inom kommunal verksamhet men också av privata entreprenörer.
            Arbetet pågår redan.
          </note>
          <note>
            Sedan var det frågan om utjämningssystemet. Det var någon som
            sade tidigare i dag i debatten - nu kommer jag tyvärr inte ihåg
            vem - att Folkpartiet har börjat att bli lite moderat. Just i
            den här delen är jag rädd att Karin Pilsäter har påverkats av
            moderaterna.
          </note>
          <note>
            Tidigare stod Folkpartiet upp för utjämningssystemet och tyckte
            att det var viktigt att alla kommuner i landet hade en bra skola,
            vård och omsorg. Nu säger ni i era reservationer att ni i princip
            vill ha ett annat system. I vilket fall som helst vill ni sänka
            utjämningsgraden till 80 %. Det skulle göra att de kommuner som
            har behov av pengarna skulle förlora dem, och pengarna skulle
            gå till dem som har en stark och bra tillväxt. Det är inte särskilt
            rättvist eller fördelningspolitiskt.
          </note>
          <note type="speaker">
            Anf. 156 SIV HOLMA (v):
          </note>
          <note>
            Fru talman! Jag ska i mitt anförande koncentrera mig på synpunkter
            på skrivelsens utformning, dvs.
          </note>
          <note>
            kommunala företag, utjämning, hälso- och sjukvården och några
            synpunkter på Kommundelegationens arbete. Avslutningsvis ska jag
            säga några ord om hur vissa budgetförslag påverkar kommunernas
            ekonomi.
          </note>
          <note>
            Det finns en gemensam reservation från Kristdemokraterna och
            Moderaterna vad gäller skrivelsens utformning. Där efterlyser
            man en jämförelse som redovisar goda exempel som uppnåtts genom
            konkurrensutsättning och fler friskolor i kommunerna.
          </note>
          <note>
            Centerns och Folkpartiets gemensamma reservation handlar om att
            de förbättringar som presenteras i skrivelsen saknar grund i de
            redovisade siffrorna.
          </note>
          <note>
            Jag vill börja med att instämma i föregående talares synpunkter
            när det gäller skrivelsens utformning.
          </note>
          <note>
            Moderaterna och Kristdemokraterna vill naturligtvis i sin reservation
            argumentera för ökad konkurrensutsättning, som ofta har en tendens
            att skapa mer konstlade marknader och mindre kostnadskontroll
            i den offentliga sektorn. Det vore klädsamt om det fanns mer av
            en problematisering av dem som förespråkar en privatisering. Att
            det innebär en överföring av offentliga skattemedel till privata
            vinstintressen verkar man inte vara särskilt bekymrad över.
          </note>
          <note>
            När den offentliga sektorn försvagades genom nedskärningar under
            90-talet uppstod en grogrund för missnöje. Medborgarna upplevde
            att samhället inte kunde tillgodose grundläggande mänskliga behov.
            De som har råd börjar teckna privata försäkringar för att garantera
            sig en god vård. Det som tidigare finansierades solidariskt och
            kollektivt börjar förvandlas till en individuell försäkringsfråga.
            Men den mest fundamentala förändringen är att en helt ny människosyn
            håller på att uppstå - medborgare ersätts med kund.
          </note>
          <note>
            Att vara kund är någonting helt annat än att vara medborgare.
            Kunden är aktör på en marknad, medborgare är en del av folket
            som folkstyret, demokratin, bygger på.
          </note>
          <note>
            Kunden behöver varken argumentera eller resonera. Konsekvenserna
            av hur andra påverkas blir irrelevanta. Egennyttan står i centrum.
            Kundens rösträtt är graderad efter hur mycket pengar hon har.
          </note>
          <note>
            På medborgaren ställs däremot andra och större krav. Hon måste
            besvara frågor som t.ex. hur vi använder våra gemensamma resurser
            på bästa sätt, både på kort och på lång sikt. Den helhetssyn och
            långsiktighet som medborgarrollen får förstärks ytterligare av
            den representativa demokratin. Frågor om vad som är bäst för dem
            jag företräder och för samhället som helhet måste få svar.
          </note>
          <note>
            Att vi är kunder när vi väljer mellan olika varor i en livsmedelsaffär
            kan fungera rationellt. Dessutom får kunden en förstärkning genom
            konsumentlagstiftningen. Men ju större behov av vård eller omsorg
            en människa har, desto större blir beroendet och ojämlikheten.
            Vad är det för lagstiftning som behövs för att skydda denna nya
            form av kundrelation? Är det offentligt finansierade specialistläkare
            som personliga juridiska ombud? Vilken typ av reklamationsrättigheter
            ska gälla, och vem ska ta hand om de tvisterna?
          </note>
          <note>
            Vad finns det för en marknad när det på grund av reseavstånd
            och begränsat befolkningsunderlag knappt finns utövare? Att överföra
            samma mekaniska och egoistiska kundrelation som finns i en butik
            till beslut som rör skola, vård och omsorg kan i sin förlängning
            leda till att välfärdssystemet och demokratin allvarligt hotas.
          </note>
          <note>
            Låt mig hämta följande citat från den statliga utredningen Välfärd
            vid vägskäl. Där framgår att det är särskilt vanligt att resursstarka
            familjer flyttar barnen från skolor i områden där andelen högutbildade
            är relativt låg. Den socioekonomiska och etniska segregationen
            som är en följd av det segregerade boendet tenderar på detta sätt
            att förstärkas av de utökade möjligheterna att välja skolor i
            andra områden och utbyggnaden av friskolor.
          </note>
          <note>
            Av ett ytterligare exempel framgår att detta torde försvåra uppfyllandet
            av de nationella målen om likvärdig tillgång till utbildning och
            omsorg.
          </note>
          <note>
            Det förekommer både inom skola och barnomsorg kundvalsmodeller
            - checkar. Visserligen är inte alla effekterna genomlysta i tillräcklig
            omfattning. Men däremot framkommer i utredningen konsekvenserna
            av att man t.ex. i privat barnomsorg kan ta ut högre föräldraavgifter
            än i det kommunala. På så sätt kan offentligt subventionerad barnomsorg
            i privat drift bli ett alternativ för bättre ekonomiskt ställda
            grupper i tider av nedskärningar.
          </note>
          <note>
            Vänsterpartiet tror inte att en privatisering av vården, omsorgen
            eller skolan löser strukturella problem.
          </note>
          <note>
            Vi tror på demokratisering. Riv pyramiderna, hierarkierna, och
            satsa på lagarbete. Ta bättre till vara på personalens idéer och
            engagemang. Det behövs rejäla satsningar på arbetsmiljön. Det
            är inte minst personalen, kvinnorna, i den offentliga sektorn
            som drabbas av utbrändhet och långtidssjukskrivningar.
          </note>
          <note>
            Vi vill satsa på reellt brukarinflytande och en helhetssyn på
            människan. Det är brukarna som ska vara i centrum. "Människovärdet
            vi fordra tillbaka!"
          </note>
          <note>
            Det är också en vänsterståndpunkt att ha en effektiv och kvalitetsmedveten
            offentlig vård, skola och omsorg. Det handlar om att försäkra
            sig om att gemensamma skattemedel används på bästa sätt.
          </note>
          <note>
            Fru talman! I den borgerliga reservationen om kommunala företag
            förekommer en del intressanta skrivningar. "Kommunala bolag skapar
            problem beträffande demokratin, ekonomin och konkurrensen gentemot
            privata företag. - - - ett stort inslag av bolag i den kommunala
            verksamheten gör det svårare för kommunmedlemmarna att överblicka
            hela verksamheten, vilket är en klar nackdel från demokratioch
            insynssynpunkt." Men samtidigt är det just de borgerliga kommunal-
            och landstingspolitikerna som själva driver på bolagiseringar.
            De har varit steg i en medveten strategi i att konkurrensutsätta
            och privatisera. Ta det senaste exemplet som jag känner till,
            nämligen S:t Görans sjukhus, som omvandlades till aktiebolag och
            numera ägs av Bure.
          </note>
          <note>
            Demokratikritiken är i och för sig riktig. Bolagsformen innebär
            att den politiska insynen i verksamheten minskar. Det kan se ut
            som om de borgerliga partierna motsätter sig de kommunala bolagen
            av demokratiska skäl, men varför ställer de inte samma krav när
            det handlar om privata bolag som utförare?
          </note>
          <note>
            Jag antar att det inte är själva bolagsformen i sig som kritiken
            avser, utan kritiken riktar sig mot att det är kommunala bolag.
            Jag efterlyser samma patos när det gäller att slå vakt om kommunmedlemmarnas
            och personalens rätt till demokrati och insyn i de privata vårdbolagen.
          </note>
          <note>
            När det gäller skattelagstiftning ska den vara lika för kommunala
            och privata bolag.
          </note>
          <note>
            Fru talman! Jag ska säga något kort om utjämningssystemet. Förändringar
            i inkomstutjämningssystemet kommer att behandlas till hösten.
            Det är två saker som med prioritet har behandlats, och det är
            inkomstutjämningssystemet och befolkningsminskningar för landstingen.
            Sedan kommer ytterligare utredningar om merkostnader för hälso-
            och sjukvård i glesbygd och storstad, och även jämställdhetsanalyser
            av en del variabler. De två första frågorna kommer vi att kunna
            behandla till hösten.
          </note>
          <note>
            Förändringsförslaget när det gäller inkomstutjämningen går ut
            på att ha kvar en långtgående inkomstutjämning och samtidigt eliminera
            de s.k. pomperipossaeffekterna. Det finns också ett förslag om
            extra bidrag till landsting som har särskilda ekonomiska problem
            på grund av stor utflyttning. Om vi menar allvar med att ge det
            kommunala självstyret ett reellt innehåll måste också kommuner
            och landsting ges likvärdiga ekonomiska förutsättningar.
          </note>
          <note>
            Vi i Vänsterpartiet tycker inte att det är fel att ansvaret när
            det gäller skola, vård och omsorg har delegerats till kommunerna.
            Det gagnar demokratin. Men till syvende och sist handlar hela
            det här systemet om solidaritet, om att hela landet ska ges möjligheter
            att ha en likvärdig skola, vård och omsorg. Solidaritet och rättvisa
            är produktivt; det är faktorer som befrämjar tillväxten.
          </note>
          <note>
            Dessutom vill jag säga att det översynsarbete som går ut på att
            försöka göra utjämningssystemet mer rättvist, enklare och mer
            överskådligt beräknas vara slutfört i november i år.
          </note>
          <note>
            Fru talman! Det finns dessutom ett anslag för särskilda insatser
            för kommuner och landsting som har en särskilt svår ekonomisk
            situation. Flera av dessa har en mycket negativ befolkningsutveckling.
            Anslaget inrättades i samband med att det nya utjämningssystemet
            infördes 1996. Det är intressant att veta att både moderater och
            folkpartister tycker att det här anslaget inte ska behöva finnas
            kvar. Bostads- och kommundelegationen har arbetat och kommer att
            arbeta med ett hundratal ansökningar. Låt mig ge en ögonblicksbild.
          </note>
          <note>
            Bland de sökande finns landstinget i Norrbotten.
          </note>
          <note>
            Stora ekonomiska problem har uppstått på grund av en stor utflyttning,
            som i sin tur skapat ett alltmer minskande skatteunderlag. Men
            norrbottningen är en kämpe. Under hela våren och vintern har norrbottningarna
            diskuterat med landstingspolitiker och andra länsbor hur den framtida
            sjukvården ska se ut. Projektet har gått under namnet Utmaningen.
            Tyvärr vill nu den nya politiska majoriteten i landstinget, bestående
            av moderater och socialdemokrater, inte avvakta resultatet av
            denna utmaning, utan man har nyligen gått in till Kommundelegationen
            med en komplettering, med en ny, snabbt hopsnickrad sparplan,
            för att få bidrag. Motivet till att man är beredd att sätta demokratin
            åt sidan och förkasta Utmaningen sägs vara att Kommundelegationen
            upphör med sitt arbete vid halvårsskiftet.
          </note>
          <note>
            Jag vill bara slutligen vädja till regeringen och kollegerna
            bland riksdagsledamöterna att verka för att
          </note>
          <note>
            Norrbotten ska få tillräckligt med tid för att vänta in resultatet
            av den påbörjade demokratiprocessen. Det kan handla om maximalt
            sex månader. Nedskärningar på grund av ett minskat befolkningsunderlag
            är ofta smärtsamma, men kanske ändå lättare att acceptera om de
            föregåtts av en bra och trovärdig demokratiprocess. Detta är för
            övrigt ett krav som har ett mycket brett politiskt stöd i landstingsfullmäktige
            i länet.
          </note>
          <note type="speaker">
            Anf. 157 PER LANDGREN (kd):
          </note>
          <note>
            Fru talman! Låt mig bara helt kort konstatera att
          </note>
          <note>
            Siv Holma presterar en fantastisk exegetik genom att läsa in
            en ny människosyn i reservationerna, inte minst de reservationer
            som kristdemokraterna står bakom. Då dyker reprisen om medborgare
            kontra kund upp.
          </note>
          <note>
            Jag vill då bara säga att i den mån som vi över huvud taget använder
            ordet kund i det här sammanhanget - jag tror inte att det förekommer
            speciellt ofta
          </note>
          <note>
            - är det en metafor. Det kan liknas ungefär vid att man går in
            i en butik och har en valfrihet. För vår del, och för övriga partier
            också vågar jag säga, handlar det om en valfrihet kombinerad med
            solidarisk finansiering, ingenting annat.
          </note>
          <note type="speaker">
            Anf. 158 SIV HOLMA (v):
          </note>
          <note>
            Fru talman! Det kan vara en solidarisk finansiering. Men faktum
            är att i ett privatiseringssammanhang, när man har privata utförare,
            har man inte möjligheter att få den demokratiska insynen, som
            är en del av detta med medborgare och demokrati, som det bygger
            på.
          </note>
          <note>
            Socialstyrelsen säger i en rapport att huvuddelen av marknaden
            för privata entreprenörer domineras av nio större företag. 70
            % av kostnaderna för t.ex. privat äldreomsorg kontrolleras av
            de här marknadsledarna. 16 % av det totala antalet entreprenader
            i Sverige gick 1999 till Partena Care AB. Så ser det ut.
          </note>
          <note>
            Man privatiserar en offentlig, demokratiskt och solidariskt finansierad
            välfärd. Då får vi bolag, och människor som är brukare blir kunder.
          </note>
          <note type="speaker">
            Anf. 159 PER LANDGREN (kd):
          </note>
          <note>
            Fru talman! Nej, man är naturligtvis fortsatt brukare, även om
            man någon gång skulle kunna säga att man är kund. Det handlar,
            som sagt var, om valfrihet och solidarisk finansiering.
          </note>
          <note>
            Jag konstaterar att Siv Holma inte längre lägger ut det där med
            att det skulle vara en ny människosyn i reservationerna. Det beror
            snarare på att det är en inläsning än en exegetik som Siv Holma
            bedriver.
          </note>
          <note type="speaker">
            Anf. 160 SIV HOLMA (v):
          </note>
          <note>
            Fru talman! Faktum är att denna förändring innebär att vi får
            ett mer kundrelaterat system när det gäller skola, vård och omsorg.
            Valfriheten innebär ju det. I de här checksystemen blir brukaren
            kund. Och som politiker eller personal har man inte längre någon
            demokratisk insyn.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 12 §.)
          </note>
          <note>
            11 § Beslut om utskottsbetänkanden som slutdebatterats den 13
            juni
          </note>
          <note>
            UbU17 Forskning för framtiden - en ny organisation för forskningsfinansiering
          </note>
          <note>
            Mom. 1 (avslag på propositionen)
          </note>
          <note>
            1. utskottet
          </note>
          <note>
            2. res. 1 (m, kd, c, fp)
          </note>
          <note>
            Votering:
          </note>
          <note>
            162 för utskottet
          </note>
          <note>
            129 för res. 1
          </note>
          <note>
            1 avstod
          </note>
          <note>
            57 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 36 v, 15 mp
          </note>
          <note>
            För res. 1: 68 m, 37 kd, 11 c, 13 fp
          </note>
          <note>
            Avstod: 1 c
          </note>
          <note>
            Frånvarande: 20 s, 14 m, 7 v, 5 kd, 6 c, 4 fp, 1 mp
          </note>
          <note>
            Mom. 17 (genomförande m.m.)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. utskottets hemställan med den ändring däri som föranleddes
            av bifall till mot. Ub30 yrk. 1 (v)
          </note>
          <note>
            Votering:
          </note>
          <note>
            272 för utskottet
          </note>
          <note>
            8 för mot.
          </note>
          <note>
            19 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 69 m, 22 v, 36 kd, 2 c, 13 fp, 15
          </note>
          <note>
            mp
          </note>
          <note>
            För mot.: 8 v
          </note>
          <note>
            Avstod: 7 v, 1 kd, 11 c
          </note>
          <note>
            Frånvarande: 16 s, 13 m, 6 v, 5 kd, 5 c, 4 fp, 1 mp
          </note>
          <note>
            Lars Gustafsson (kd) anmälde att han avsett att avstå från att
            rösta men markerats ha röstat ja.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            NU17 Vissa organisationsfrågor inom näringspolitiken
          </note>
          <note>
            1. utskottet
          </note>
          <note>
            2. res. (m, kd, fp)
          </note>
          <note>
            Votering:
          </note>
          <note>
            180 för utskottet
          </note>
          <note>
            120 för res.
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 37 v, 13 c, 15 mp
          </note>
          <note>
            För res.: 70 m, 37 kd, 13 fp
          </note>
          <note>
            Frånvarande: 16 s, 12 m, 6 v, 5 kd, 5 c, 4 fp, 1 mp
          </note>
          <note>
            NU12 Ny naturgaslag
          </note>
          <note>
            Mom. 1 (naturgasens roll i det svenska energisystemet)
          </note>
          <note>
            1. utskottet
          </note>
          <note>
            2. res. 1 (m, kd, fp)
          </note>
          <note>
            3. res. 2 (mp)
          </note>
          <note>
            Förberedande votering:
          </note>
          <note>
            118 för res. 1
          </note>
          <note>
            16 för res. 2
          </note>
          <note>
            166 avstod
          </note>
          <note>
            49 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            165 för utskottet
          </note>
          <note>
            119 för res. 1
          </note>
          <note>
            16 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 37 v, 13 c
          </note>
          <note>
            För res. 1: 69 m, 37 kd, 13 fp
          </note>
          <note>
            Avstod: 1 m, 15 mp
          </note>
          <note>
            Frånvarande: 16 s, 12 m, 6 v, 5 kd, 5 c, 4 fp, 1 mp
          </note>
          <note>
            Mom. 2 (undantag från koncession)
          </note>
          <note>
            1. utskottet
          </note>
          <note>
            2. res. 3 (m, kd, fp)
          </note>
          <note>
            Votering:
          </note>
          <note>
            180 för utskottet
          </note>
          <note>
            120 för res. 3
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 37 v, 13 c, 15 mp
          </note>
          <note>
            För res. 3: 70 m, 37 kd, 13 fp
          </note>
          <note>
            Frånvarande: 16 s, 12 m, 6 v, 5 kd, 5 c, 4 fp, 1 mp
          </note>
          <note>
            Mom. 3 (förutsättningar för koncession)
          </note>
          <note>
            1. utskottet
          </note>
          <note>
            2. res. 5 (mp)
          </note>
          <note>
            Votering:
          </note>
          <note>
            164 för utskottet
          </note>
          <note>
            17 för res. 5
          </note>
          <note>
            118 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 1 m, 36 v, 12 c
          </note>
          <note>
            För res. 5: 1 m, 1 fp, 15 mp
          </note>
          <note>
            Avstod: 68 m, 1 v, 37 kd, 1 c, 11 fp
          </note>
          <note>
            Frånvarande: 16 s, 12 m, 6 v, 5 kd, 5 c, 5 fp, 1 mp
          </note>
          <note>
            Mom. 4-7
          </note>
          <note>
            Kammaren biföll utskottets hemställan.
          </note>
          <note>
            JuU23 Brottsoffer
          </note>
          <note>
            Mom. 1 (åtgärder till stöd för brottsoffer)
          </note>
          <note>
            1. utskottet
          </note>
          <note>
            2. res. 1 (m, kd, fp)
          </note>
          <note>
            Votering:
          </note>
          <note>
            180 för utskottet
          </note>
          <note>
            120 för res. 1
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 37 v, 13 c, 15 mp
          </note>
          <note>
            För res. 1: 70 m, 37 kd, 13 fp
          </note>
          <note>
            Frånvarande: 16 s, 12 m, 6 v, 5 kd, 5 c, 4 fp, 1 mp
          </note>
          <note>
            Mom. 2 (skydd för utsatta kvinnor)
          </note>
          <note>
            1. utskottet
          </note>
          <note>
            2. res. 2 (m, kd, c, fp)
          </note>
          <note>
            Votering:
          </note>
          <note>
            166 för utskottet
          </note>
          <note>
            133 för res. 2
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 37 v, 15 mp
          </note>
          <note>
            För res. 2: 70 m, 37 kd, 13 c, 13 fp
          </note>
          <note>
            Frånvarande: 17 s, 12 m, 6 v, 5 kd, 5 c, 4 fp, 1 mp
          </note>
          <note>
            Mom. 3 (skyddsutrustning för kvinnor)
          </note>
          <note>
            1. utskottet
          </note>
          <note>
            2. res. 3 (m, kd, c, fp)
          </note>
          <note>
            Votering:
          </note>
          <note>
            167 för utskottet
          </note>
          <note>
            132 för res. 3
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 37 v, 15 mp
          </note>
          <note>
            För res. 3: 70 m, 37 kd, 13 c, 12 fp
          </note>
          <note>
            Frånvarande: 16 s, 12 m, 6 v, 5 kd, 5 c, 5 fp, 1 mp
          </note>
          <note>
            Mom. 12 (målsägandebiträde i våldtäktsmål)
          </note>
          <note>
            1. utskottet
          </note>
          <note>
            2. res. 6 (mp)
          </note>
          <note>
            Votering:
          </note>
          <note>
            283 för utskottet
          </note>
          <note>
            15 för res. 6
          </note>
          <note>
            1 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 69 m, 37 v, 37 kd, 13 c, 13 fp
          </note>
          <note>
            För res. 6: 15 mp
          </note>
          <note>
            Avstod: 1 s
          </note>
          <note>
            Frånvarande: 16 s, 13 m, 6 v, 5 kd, 5 c, 4 fp, 1 mp
          </note>
          <note>
            Mom. 13 (stödperson för brottsoffer)
          </note>
          <note>
            1. utskottet
          </note>
          <note>
            2. res. 7 (m, kd ,c, fp)
          </note>
          <note>
            Votering:
          </note>
          <note>
            167 för utskottet
          </note>
          <note>
            133 för res. 7
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 37 v, 15 mp
          </note>
          <note>
            För res. 7: 70 m, 37 kd, 13 c, 13 fp
          </note>
          <note>
            Frånvarande: 16 s, 12 m, 6 v, 5 kd, 5 c, 4 fp, 1 mp
          </note>
          <note>
            Mom. 17 (åtgärder mot prostitution)
          </note>
          <note>
            1. utskottet
          </note>
          <note>
            2. res. 8 (v)
          </note>
          <note>
            Votering:
          </note>
          <note>
            263 för utskottet
          </note>
          <note>
            37 för res. 8
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 70 m, 37 kd, 13 c, 13 fp, 15 mp
          </note>
          <note>
            För res. 8: 37 v
          </note>
          <note>
            Frånvarande: 16 s, 12 m, 6 v, 5 kd, 5 c, 4 fp, 1 mp
          </note>
          <note>
            Mom. 26 (kristelefon för våldsutsatta kvinnor)
          </note>
          <note>
            1. utskottet
          </note>
          <note>
            2. res. 12 (v)
          </note>
          <note>
            Votering:
          </note>
          <note>
            263 för utskottet
          </note>
          <note>
            37 för res. 12
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 70 m, 37 kd, 13 c, 13 fp, 15 mp
          </note>
          <note>
            För res. 12: 37 v
          </note>
          <note>
            Frånvarande: 16 s, 12 m, 6 v, 5 kd, 5 c, 4 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            12 § Beslut om utskottsbetänkanden som slutdebatterats vid dagens
            sammanträde
          </note>
          <note>
            FiU20 Riktlinjer för den ekonomiska politiken, utgiftstak, skattefrågor,
            m.m.
          </note>
          <note>
            Mom. 1 (riktlinjer för den allmänna ekonomiska politiken såvitt
            avser konkurrens, företagande och sysselsättning)
          </note>
          <note>
            1. utskottet
          </note>
          <note>
            2. res. 1 (kd, m, c, fp)
          </note>
          <note>
            Votering:
          </note>
          <note>
            167 för utskottet
          </note>
          <note>
            133 för res. 1
          </note>
          <note>
            49 frånvarande
          </note>
          <note>
            Kammaren biföll utskottets hemställan
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 37 v, 15 mp
          </note>
          <note>
            För res. 1: 70 m, 37 kd, 13 c, 13 fp
          </note>
          <note>
            Frånvarande: 16 s, 12 m, 6 v, 5 kd, 5 c, 4 fp, 1 mp
          </note>
          <note>
            Mom. 6-8 (utgiftstak för staten, utgiftstak för den offentliga
            sektorn och preliminär fördelning på utgiftsområden)
          </note>
          <note>
            1. utskottet
          </note>
          <note>
            2. res. 12 i motsvarande del (m)
          </note>
          <note>
            3. res. 13 i motsvarande del (kd)
          </note>
          <note>
            4. res. 14 i motsvarande del (c)
          </note>
          <note>
            5. res. 15 i motsvarande del (fp)
          </note>
          <note>
            Förberedande votering 1:
          </note>
          <note>
            16 för res. 14
          </note>
          <note>
            13 för res. 15
          </note>
          <note>
            270 avstod
          </note>
          <note>
            50 frånvarande
          </note>
          <note>
            Kammaren biträdde res. 14.
          </note>
          <note>
            Förberedande votering 2:
          </note>
          <note>
            37 för res. 13
          </note>
          <note>
            13 för res. 14
          </note>
          <note>
            250 avstod
          </note>
          <note>
            49 frånvarande
          </note>
          <note>
            Kammaren biträdde res. 13.
          </note>
          <note>
            Förberedande votering 3:
          </note>
          <note>
            72 för res. 12
          </note>
          <note>
            37 för res. 13
          </note>
          <note>
            190 avstod
          </note>
          <note>
            50 frånvarande
          </note>
          <note>
            Kammaren biträdde res. 12.
          </note>
          <note>
            Huvudvotering:
          </note>
          <note>
            167 för utskottet
          </note>
          <note>
            70 för res. 12
          </note>
          <note>
            63 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 37 v, 15 mp
          </note>
          <note>
            För res. 12: 70 m
          </note>
          <note>
            Avstod: 37 kd, 13 c, 13 fp
          </note>
          <note>
            Frånvarande: 16 s, 12 m, 6 v, 5 kd, 5 c, 4 fp, 1 mp
          </note>
          <note>
            Mom. 9 (skattepolitikens inriktning)
          </note>
          <note>
            1. utskottet
          </note>
          <note>
            2. res. 18 (c)
          </note>
          <note>
            Votering:
          </note>
          <note>
            165 för utskottet
          </note>
          <note>
            13 för res. 18
          </note>
          <note>
            122 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 37 v, 15 mp
          </note>
          <note>
            För res. 18: 13 c
          </note>
          <note>
            Avstod: 2 s, 70 m, 37 kd, 13 fp
          </note>
          <note>
            Frånvarande: 16 s, 12 m, 6 v, 5 kd, 5 c, 4 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU27 Tilläggsbudget 1 för budgetåret 2000
          </note>
          <note>
            Mom. 1 (statsbudgetens preliminära utfall 1999)
          </note>
          <note>
            utskottets hemställan med godkännande av
          </note>
          <note>
            1. utskottets motivering
          </note>
          <note>
            2. motiveringen i res. 1 (kd, m, c, fp)
          </note>
          <note>
            Votering:
          </note>
          <note>
            167 för utskottet
          </note>
          <note>
            133 för res. 1
          </note>
          <note>
            49 frånvarande
          </note>
          <note>
            Kammaren biföll utskottets hemställan och motivering.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 37 v, 15 mp
          </note>
          <note>
            För res. 1: 70 m, 37 kd, 13 c, 13 fp
          </note>
          <note>
            Frånvarande: 16 s, 12 m, 6 v, 5 kd, 5 c, 4 fp, 1 mp
          </note>
          <note>
            Mom. 2 (utgiftsprognos för 2000)
          </note>
          <note>
            Godkännande av utskottets hemställan med
          </note>
          <note>
            1. utskottets motivering
          </note>
          <note>
            2. motiveringen i res. 2 (kd, m, c, fp)
          </note>
          <note>
            Votering:
          </note>
          <note>
            167 för utskottet
          </note>
          <note>
            133 för res. 2
          </note>
          <note>
            49 frånvarande
          </note>
          <note>
            Kammaren biföll utskottets hemställan och motivering.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 37 v, 15 mp
          </note>
          <note>
            För res. 2: 70 m, 37 kd, 13 c, 13 fp
          </note>
          <note>
            Frånvarande: 16 s, 12 m, 6 v, 5 kd, 5 c, 4 fp, 1 mp
          </note>
          <note>
            Mom. 3 (tilläggsbudget för budgetåret 2000)
          </note>
          <note>
            1. utskottet
          </note>
          <note>
            2. res. 3 (m)
          </note>
          <note>
            3. res. 4 (kd)
          </note>
          <note>
            Förberedande votering:
          </note>
          <note>
            73 för res. 3
          </note>
          <note>
            37 för res. 4
          </note>
          <note>
            190 avstod
          </note>
          <note>
            49 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            193 för utskottet
          </note>
          <note>
            70 för res. 3
          </note>
          <note>
            37 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 37 v, 13 c, 13 fp, 15 mp
          </note>
          <note>
            För res. 3: 70 m
          </note>
          <note>
            Avstod: 37 kd
          </note>
          <note>
            Frånvarande: 16 s, 12 m, 6 v, 5 kd, 5 c, 4 fp, 1 mp
          </note>
          <note>
            Nikos Papadopoulos (s) anmälde att han avsett att avstå från
            att rösta men markerats ha röstat ja.
          </note>
          <note>
            Mom. 8 (fördelning av UMTS-tillstånd)
          </note>
          <note>
            1. utskottet
          </note>
          <note>
            2. res. 9 (m, fp)
          </note>
          <note>
            Votering:
          </note>
          <note>
            217 för utskottet
          </note>
          <note>
            83 för res. 9
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 37 v, 37 kd, 13 c, 15 mp
          </note>
          <note>
            För res. 9: 70 m, 13 fp
          </note>
          <note>
            Frånvarande: 16 s, 12 m, 6 v, 5 kd, 5 c, 4 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU30 Utvärdering av statsskuldens upplåning och förvaltning
            1994/95- 1999
          </note>
          <note>
            Mom. 7 (Riksgäldsspar)
          </note>
          <note>
            1. utskottet
          </note>
          <note>
            2. res. (kd, m, fp)
          </note>
          <note>
            Votering:
          </note>
          <note>
            180 för utskottet
          </note>
          <note>
            120 för res.
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 37 v, 13 c, 15 mp
          </note>
          <note>
            För res.: 70 m, 37 kd, 13 fp
          </note>
          <note>
            Frånvarande: 16 s, 12 m, 6 v, 5 kd, 5 c, 4 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UU14 Överenskommelse om en liberalisering av handeln med tjänster
            m.m. mellan Europeiska gemenskapen och dess medlemsstater och
            Mexikos förenta stater
          </note>
          <note>
            Kammaren biföll utskottets hemställan.
          </note>
          <note>
            FiU29 Utvecklingen inom den kommunala sektorn
          </note>
          <note>
            Mom. 2 (skrivelsens utformning)
          </note>
          <note>
            1. utskottet
          </note>
          <note>
            2. res. 2 (c, fp)
          </note>
          <note>
            Votering:
          </note>
          <note>
            166 för utskottet
          </note>
          <note>
            25 för res. 2
          </note>
          <note>
            107 avstod
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 37 v, 15 mp
          </note>
          <note>
            För res. 2: 1 m, 1 kd, 11 c, 12 fp
          </note>
          <note>
            Avstod: 1 s, 69 m, 36 kd, 1 fp
          </note>
          <note>
            Frånvarande: 16 s, 12 m, 6 v, 5 kd, 7 c, 4 fp, 1 mp
          </note>
          <note>
            Mom. 4 (den kommunala sektorns självfinansiering)
          </note>
          <note>
            1. utskottet
          </note>
          <note>
            2. res. 4 (kd)
          </note>
          <note>
            Votering:
          </note>
          <note>
            261 för utskottet
          </note>
          <note>
            38 för res. 4
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 69 m, 37 v, 12 c, 13 fp, 15 mp
          </note>
          <note>
            För res. 4: 1 m, 37 kd
          </note>
          <note>
            Frånvarande: 16 s, 12 m, 6 v, 5 kd, 6 c, 4 fp, 1 mp
          </note>
          <note>
            Mom. 5 (utjämningssystemet)
          </note>
          <note>
            1. utskottet
          </note>
          <note>
            2. res. 5 (m)
          </note>
          <note>
            3. res. 7 (fp)
          </note>
          <note>
            Förberedande votering:
          </note>
          <note>
            Kammaren bitr. res. 5 med acklamation.
          </note>
          <note>
            Huvudvotering:
          </note>
          <note>
            179 för utskottet
          </note>
          <note>
            70 för res. 5
          </note>
          <note>
            50 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 37 v, 12 c, 15 mp
          </note>
          <note>
            För res. 5: 70 m
          </note>
          <note>
            Avstod: 37 kd, 13 fp
          </note>
          <note>
            Frånvarande: 16 s, 12 m, 6 v, 5 kd, 6 c, 4 fp, 1 mp
          </note>
          <note>
            Mom. 11 (barnomsorgen)
          </note>
          <note>
            1. utskottet
          </note>
          <note>
            2. res. 19 (c, fp)
          </note>
          <note>
            Kammaren biföll utskottets hemställan med acklamation
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1999/2000:109 Ny insiderlagstiftning m.m.
          </note>
          <note>
            1999/2000:147 Lag om svenskt medborgarskap
          </note>
          <note>
            1999/2000:149 Nationell handlingsplan för utveckling av hälso-
            och sjukvården
          </note>
          <note>
            Förslag
          </note>
          <note>
            1999/2000:RR12 Statligt bildade stiftelser m.m.
          </note>
          <note>
            Motioner med anledning av prop. 1999/2000:112 Ändringar i utsädeslagen
          </note>
          <note>
            1999/2000:MJ35 av Eskil Erlandsson m.fl. (c)
          </note>
          <note>
            med anledning av prop.1999/2000:115 Vissa kommunalekonomiska
            frågor
          </note>
          <note>
            1999/2000:Fi54 av Gunnar Hökmark m.fl. (m)
          </note>
          <note>
            1999/2000:Fi55 av Per Landgren m.fl. (kd)
          </note>
          <note>
            1999/2000:Fi56 av Karin Pilsäter m.fl. (fp)
          </note>
          <note>
            1999/2000:Fi57 av Rolf Kenneryd m.fl. (c)
          </note>
          <note>
            med anledning av prop. 1999/2000:124 En ny smugglingslag m.m.
          </note>
          <note>
            1999/2000:Ju35 av Marietta de Pourbaix-Lundin (m)
          </note>
          <note>
            1999/2000:Ju36 av Yvonne Oscarsson m.fl. (v)
          </note>
          <note>
            med anledning av prop. 1999/2000:126 En ny tullag
          </note>
          <note>
            1999/2000:Sk31 av Carl Fredrik Graf m.fl. (m)
          </note>
          <note>
            1999/2000:Sk32 av Johan Pehrson och Karin Pilsäter
          </note>
          <note>
            (fp)
          </note>
          <note>
            1999/2000:Sk33 av Kenneth Lantz m.fl. (kd)
          </note>
          <note>
            14 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 13 juni
          </note>
          <note>
            1999/2000:1115 av Margareta Cederfelt (m) till näringsminister
            Björn Rosengren
          </note>
          <note>
            Trafiksituationen i Stockholmsregionen
          </note>
          <note>
            1999/2000:1116 av Margareta Cederfelt (m) till finansminister
            Bosse Ringholm
          </note>
          <note>
            Skatteutjämningssystemet
          </note>
          <note>
            1999/2000:1117 av Margareta Cederfelt (m) till utbildningsminister
            Thomas Östros
          </note>
          <note>
            Högskoleutbildade personer
          </note>
          <note>
            1999/2000:1118 av Helena Bargholtz (fp) till utbildningsminister
            Thomas Östros
          </note>
          <note>
            Rätt att reklamera högre utbildning
          </note>
          <note>
            den 14 juni
          </note>
          <note>
            1999/2000:1119 av Marianne Andersson (c) till utrikesminister
            Anna Lindh
          </note>
          <note>
            Kriget mellan Etiopien och Eritrea
          </note>
          <note>
            1999/2000:1120 av Gudrun Lindvall (mp) till socialminister Lars
            Engqvist
          </note>
          <note>
            Spel på hundar
          </note>
          <note>
            1999/2000:1121 av Gudrun Lindvall (mp) till jordbruksminister
            Margareta Winberg
          </note>
          <note>
            Hundhållning och hundkapplöpningar
          </note>
          <note>
            1999/2000:1122 av Birgitta Sellén (c) till statsrådet
          </note>
          <note>
            Maj-Inger Klingvall
          </note>
          <note>
            SIDA-Sandö
          </note>
          <note>
            1999/2000:1123 av Ulla Hoffmann (v) till statsrådet
          </note>
          <note>
            Maj-Inger Klingvall
          </note>
          <note>
            Asylsökande och svenskundervisning
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 19 september.
          </note>
          <note>
            15 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 14 juni
          </note>
          <note>
            1999/2000:1027 av Ewa Larsson (mp) till statsrådet
          </note>
          <note>
            Britta Lejon
          </note>
          <note>
            Samernas representativitet i beslutsfattande församlingar
          </note>
          <note>
            1999/2000:1050 av Inger René (m) till jordbruksminister Margareta
            Winberg
          </note>
          <note>
            Kustfiskets framtid
          </note>
          <note>
            1999/2000:1053 av Marianne Andersson (c) till socialminister
            Lars Engqvist
          </note>
          <note>
            Tortyrskadade
          </note>
          <note>
            1999/2000:1054 av Mona Berglund Nilsson (s) till socialminister
            Lars Engqvist
          </note>
          <note>
            Psykisk ohälsa bland barn och ungdom
          </note>
          <note>
            1999/2000:1055 av Göran Norlander (s) till socialminister Lars
            Engqvist
          </note>
          <note>
            Industrikemikalier
          </note>
          <note>
            1999/2000:1058 av Barbro Hietala Nordlund (s) till socialminister
            Lars Engqvist
          </note>
          <note>
            Konkurrensutsättning av LSS-verksamhet
          </note>
          <note>
            1999/2000:1059 av Birgitta Sellén (c) till socialminister Lars
            Engqvist
          </note>
          <note>
            Livsfarliga partydroger
          </note>
          <note>
            1999/2000:1060 av Birgitta Sellén (c) till socialminister Lars
            Engqvist
          </note>
          <note>
            Narkotikaklassning av olika preparat
          </note>
          <note>
            1999/2000:1063 av Göran Norlander (s) till statsminister Göran
            Persson
          </note>
          <note>
            Kompensation för långa resor
          </note>
          <note>
            1999/2000:1064 av Carl Fredrik Graf (m) till statsminister Göran
            Persson
          </note>
          <note>
            Bensinskatten
          </note>
          <note>
            1999/2000:1065 av Anders Karlsson (s) till finansminister Bosse
            Ringholm
          </note>
          <note>
            Utländska företagare som billig arbetskraft
          </note>
          <note>
            1999/2000:1066 av Rolf Gunnarsson (m) till finansminister Bosse
            Ringholm
          </note>
          <note>
            Bensinskatten
          </note>
          <note>
            1999/2000:1068 av Ewa Thalén Finné (m) till utbildningsminister
            Thomas Östros
          </note>
          <note>
            Verksamheten vid Lunds Historiska Museum
          </note>
          <note>
            1999/2000:1070 av Kerstin-Maria Stalin (mp) till statsrådet Maj-Inger
            Klingvall
          </note>
          <note>
            Kön som skäl för asyl
          </note>
          <note>
            1999/2000:1071 av Sven-Erik Sjöstrand (v) till statsrådet Maj-Inger
            Klingvall
          </note>
          <note>
            Återtagandeavtal
          </note>
          <note>
            1999/2000:1073 av Carl Fredrik Graf (m) till försvarsminister
            Björn von Sydow
          </note>
          <note>
            Pyroteknikutredningen
          </note>
          <note>
            1999/2000:1075 av Elizabeth Nyström (m) till jordbruksminister
            Margareta Winberg
          </note>
          <note>
            Pitbullterrier
          </note>
          <note>
            1999/2000:1079 av Marietta de Pourbaix-Lundin (m)
          </note>
          <note>
            till jordbruksminister Margareta Winberg
          </note>
          <note>
            Burhöns
          </note>
          <note>
            1999/2000:1082 av Håkan Juholt (s) till jordbruksminister Margareta
            Winberg
          </note>
          <note>
            Plågsamma hästtransporter
          </note>
          <note>
            1999/2000:1083 av Sten Tolgfors (m) till statsrådet
          </note>
          <note>
            Maj-Inger Klingvall
          </note>
          <note>
            Biståndet till Etiopien och Eritrea
          </note>
          <note>
            1999/2000:1085 av Johan Pehrson (fp) till statsrådet
          </note>
          <note>
            Maj-Inger Klingvall
          </note>
          <note>
            Dublinkonventionens tillämpning på bosniska medborgare som kommer
            från Tyskland
          </note>
          <note>
            1999/2000:1092 av Gudrun Lindvall (mp) till jordbruksminister
            Margareta Winberg
          </note>
          <note>
            Bekämpningsmedel i lantbruket
          </note>
          <note>
            1999/2000:1094 av Maud Ekendahl (m) till socialminister Lars
            Engqvist
          </note>
          <note>
            Narkotikafrågor inför Sveriges EU-ordförandeskap
          </note>
          <note>
            1999/2000:1098 av Lars Wegendal (s) till socialminister Lars
            Engqvist
          </note>
          <note>
            Vårdköerna
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 19 september.
          </note>
          <note>
            16 § Kammaren åtskildes kl. 20.26.
          </note>
          <note>
            Förhandlingarna leddes av talmannen från sammanträdets början
            t.o.m. 6 §
          </note>
          <note>
            anf. 21 (delvis), av förste vice talmannen därefter t.o.m. anf.
            64 (delvis), av andre vice talmannen därefter t.o.m. anf. 100
            (delvis), av tredje vice talmannen därefter t.o.m. 8 § anf. 132
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
