<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--47</head>
          <docDate when="1999-12-15">1999-12-15</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 9 december.
          </note>
          <note>
            2 § Meddelande om arbetsplenum torsdagen den 16 december
          </note>
          <note>
            Förste vice talmannen meddelade att ett meddelande om arbetsplenum
            torsdagen den 16 december delats ut till kammarens ledamöter.
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motion 1999/2000:N20 till näringsutskottet
          </note>
          <note>
            4 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Näringsutskottets betänkanden 1999/2000:NU1-NU3
          </note>
          <note>
            och NU7
          </note>
          <note>
            5 § Beslut om utskottsbetänkanden som slutdebatterats den 14
            december.
          </note>
          <note>
            SfU5 Vilande förtidspension
          </note>
          <note>
            Mom. 1 (rätten till vilande förtidspension, m.m.)
          </note>
          <note>
            1. utskottet
          </note>
          <note>
            2. res. 1 (kd)
          </note>
          <note>
            Votering:
          </note>
          <note>
            281 för utskottet
          </note>
          <note>
            38 för res. 1
          </note>
          <note>
            30 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 73 m, 36 v, 16 c, 16 fp, 15 mp
          </note>
          <note>
            För res. 1: 38 kd
          </note>
          <note>
            Frånvarande: 6 s, 9 m, 7 v, 4 kd, 2 c, 1 fp, 1 mp
          </note>
          <note>
            Mom. 2 och 3
          </note>
          <note>
            Kammaren biföll utskottets hemställan.
          </note>
          <note>
            SfU1 Anslag inom socialförsäkringsområdet (utgiftsområdena 10,
            11 och 12)
          </note>
          <note>
            Mom. 1 (principer för socialförsäkringarna)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 3 (c)
          </note>
          <note>
            4. res. 4 (fp)
          </note>
          <note>
            5. res. 5 (mp)
          </note>
          <note>
            Förberedande votering 1:
          </note>
          <note>
            18 för res. 4
          </note>
          <note>
            15 för res. 5
          </note>
          <note>
            289 avstod
          </note>
          <note>
            27 frånvarande
          </note>
          <note>
            Kammaren biträdde res. 4.
          </note>
          <note>
            Förberedande votering 2:
          </note>
          <note>
            17 för res. 3
          </note>
          <note>
            16 för res. 4
          </note>
          <note>
            288 avstod
          </note>
          <note>
            28 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 3:
          </note>
          <note>
            75 för res. 1
          </note>
          <note>
            17 för res. 3
          </note>
          <note>
            230 avstod
          </note>
          <note>
            27 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            162 för utskottet
          </note>
          <note>
            74 för res. 1
          </note>
          <note>
            86 avstod
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 37 v
          </note>
          <note>
            För res. 1: 74 m
          </note>
          <note>
            Avstod: 39 kd, 16 c, 16 fp, 15 mp
          </note>
          <note>
            Frånvarande: 6 s, 8 m, 6 v, 3 kd, 2 c, 1 fp, 1 mp
          </note>
          <note>
            Mom. 7 (sjukförsäkringens utformning)
          </note>
          <note>
            1. utskottet
          </note>
          <note>
            2. res. 14 (c)
          </note>
          <note>
            Votering:
          </note>
          <note>
            164 för utskottet
          </note>
          <note>
            16 för res. 14
          </note>
          <note>
            142 avstod
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 8 v, 1 kd, 15 fp, 15 mp
          </note>
          <note>
            För res. 14: 16 c
          </note>
          <note>
            Avstod: 74 m, 29 v, 38 kd, 1 fp
          </note>
          <note>
            Frånvarande: 6 s, 8 m, 6 v, 3 kd, 2 c, 1 fp, 1 mp
          </note>
          <note>
            Charlotta L Bjälkebring (v) anmälde att hon avsett att avstå
            från att rösta men markerats ha röstat ja.
          </note>
          <note>
            Mom. 10 (samverkan och finansiell samordning)
          </note>
          <note>
            1. utskottet
          </note>
          <note>
            2. res. 17 (kd, m, c, fp)
          </note>
          <note>
            Votering:
          </note>
          <note>
            177 för utskottet
          </note>
          <note>
            145 för res. 17
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 37 v, 15 mp
          </note>
          <note>
            För res. 17: 74 m, 39 kd, 16 c, 16 fp
          </note>
          <note>
            Frånvarande: 6 s, 8 m, 6 v, 3 kd, 2 c, 1 fp, 1 mp
          </note>
          <note>
            Mom. 11 (utvärdering av FRISAM m.m.)
          </note>
          <note>
            1. utskottet
          </note>
          <note>
            2. res. 18 (v)
          </note>
          <note>
            Votering:
          </note>
          <note>
            285 för utskottet
          </note>
          <note>
            37 för res. 18
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 74 m, 39 kd, 16 c, 16 fp, 15 mp
          </note>
          <note>
            För res. 18: 37 v
          </note>
          <note>
            Frånvarande: 6 s, 8 m, 6 v, 3 kd, 2 c, 1 fp, 1 mp
          </note>
          <note>
            Mom. 12 (rehabilitering)
          </note>
          <note>
            1. utskottet
          </note>
          <note>
            2. res. 19 (kd, m, c)
          </note>
          <note>
            Votering:
          </note>
          <note>
            179 för utskottet
          </note>
          <note>
            142 för res. 19
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 37 v, 1 c, 1 fp, 15 mp
          </note>
          <note>
            För res. 19: 73 m, 39 kd, 15 c, 15 fp
          </note>
          <note>
            Frånvarande: 6 s, 9 m, 6 v, 3 kd, 2 c, 1 fp, 1 mp
          </note>
          <note>
            Birgitta Sellén (c) anmälde att hon avsett att rösta nej men
            markerats ha röstat ja.
          </note>
          <note>
            Mom. 14 (utredningsdirektiv m.m.)
          </note>
          <note>
            1. utskottet
          </note>
          <note>
            2. res. 21 (v)
          </note>
          <note>
            Votering:
          </note>
          <note>
            268 för utskottet
          </note>
          <note>
            54 för res. 21
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 74 m, 37 kd, 16 c, 16 fp
          </note>
          <note>
            För res. 21: 37 v, 2 kd, 15 mp
          </note>
          <note>
            Frånvarande: 6 s, 8 m, 6 v, 3 kd, 2 c, 1 fp, 1 mp
          </note>
          <note>
            Mom. 16 (närståendepenning)
          </note>
          <note>
            1. utskottet
          </note>
          <note>
            2. res. 24 (c, fp)
          </note>
          <note>
            Votering:
          </note>
          <note>
            289 för utskottet
          </note>
          <note>
            32 för res. 24
          </note>
          <note>
            1 avstod
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 74 m, 37 v, 38 kd, 15 mp
          </note>
          <note>
            För res. 24: 16 c, 16 fp
          </note>
          <note>
            Avstod: 1 kd
          </note>
          <note>
            Frånvarande: 6 s, 8 m, 6 v, 3 kd, 2 c, 1 fp, 1 mp
          </note>
          <note>
            Ester Lindstedt-Staaf (kd) anmälde att hon avsett att rösta ja
            men markerats ha avstått från att rösta.
          </note>
          <note>
            Mom. 17 (förtidspensionssystemet)
          </note>
          <note>
            1. utskottet
          </note>
          <note>
            2. res. 26 (c)
          </note>
          <note>
            Votering:
          </note>
          <note>
            272 för utskottet
          </note>
          <note>
            17 för res. 26
          </note>
          <note>
            32 avstod
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 74 m, 3 v, 39 kd, 16 fp, 15 mp
          </note>
          <note>
            För res. 26: 1 v, 16 c
          </note>
          <note>
            Avstod: 32 v
          </note>
          <note>
            Frånvarande: 6 s, 8 m, 7 v, 3 kd, 2 c, 1 fp, 1 mp
          </note>
          <note>
            Mom. 23 (pension till gift eller ogift pensionär)
          </note>
          <note>
            1. utskottet
          </note>
          <note>
            2. res. 32 (c)
          </note>
          <note>
            Votering:
          </note>
          <note>
            304 för utskottet
          </note>
          <note>
            16 för res. 32
          </note>
          <note>
            29 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 74 m, 37 v, 39 kd, 15 fp, 14 mp
          </note>
          <note>
            För res. 32: 16 c
          </note>
          <note>
            Frånvarande: 6 s, 8 m, 6 v, 3 kd, 2 c, 2 fp, 2 mp
          </note>
          <note>
            Mom. 26 (efterlevandepensioner)
          </note>
          <note>
            1. utskottet
          </note>
          <note>
            2. res. 33 (kd, m, fp)
          </note>
          <note>
            Votering:
          </note>
          <note>
            178 för utskottet
          </note>
          <note>
            128 för res. 33
          </note>
          <note>
            15 avstod
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 37 v, 1 c, 15 mp
          </note>
          <note>
            För res. 33: 73 m, 39 kd, 16 fp
          </note>
          <note>
            Avstod: 15 c
          </note>
          <note>
            Frånvarande: 6 s, 9 m, 6 v, 3 kd, 2 c, 1 fp, 1 mp
          </note>
          <note>
            Mom. 28 (yrkesskadelivränta och samordningsregler)
          </note>
          <note>
            1. utskottet
          </note>
          <note>
            2. res. 36 (v)
          </note>
          <note>
            Votering:
          </note>
          <note>
            284 för utskottet
          </note>
          <note>
            37 för res. 36
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 74 m, 39 kd, 16 c, 16 fp, 14 mp
          </note>
          <note>
            För res. 36: 37 v
          </note>
          <note>
            Frånvarande: 6 s, 8 m, 6 v, 3 kd, 2 c, 1 fp, 2 mp
          </note>
          <note>
            Mom. 29 (familjepolitikens inriktning)
          </note>
          <note>
            1. utskottet
          </note>
          <note>
            2. res. 37 (kd)
          </note>
          <note>
            3. res. 38 (c)
          </note>
          <note>
            4. res. 39 (fp)
          </note>
          <note>
            Förberedande votering 1:
          </note>
          <note>
            16 för res. 38
          </note>
          <note>
            17 för res. 39
          </note>
          <note>
            289 avstod
          </note>
          <note>
            27 frånvarande
          </note>
          <note>
            Kammaren biträdde res. 39.
          </note>
          <note>
            Förberedande votering 2:
          </note>
          <note>
            39 för res. 37
          </note>
          <note>
            16 för res. 39
          </note>
          <note>
            267 avstod
          </note>
          <note>
            27 frånvarande
          </note>
          <note>
            Kammaren biträdde res. 37.
          </note>
          <note>
            Huvudvotering:
          </note>
          <note>
            180 för utskottet
          </note>
          <note>
            39 för res. 37
          </note>
          <note>
            103 avstod
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 3 m, 37 v, 1 c, 14 mp
          </note>
          <note>
            För res. 37: 39 kd
          </note>
          <note>
            Avstod: 71 m, 15 c, 16 fp, 1 mp
          </note>
          <note>
            Frånvarande: 6 s, 8 m, 6 v, 3 kd, 2 c, 1 fp, 1 mp
          </note>
          <note>
            Mom. 33 (mamma- och pappamånaderna)
          </note>
          <note>
            1. utskottet
          </note>
          <note>
            2. res. 42 (mp)
          </note>
          <note>
            Votering:
          </note>
          <note>
            306 för utskottet
          </note>
          <note>
            15 för res. 42
          </note>
          <note>
            1 avstod
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 124 s, 74 m, 37 v, 39 kd, 16 c, 16 fp
          </note>
          <note>
            För res. 42: 15 mp
          </note>
          <note>
            Avstod: 1 s
          </note>
          <note>
            Frånvarande: 6 s, 8 m, 6 v, 3 kd, 2 c, 1 fp, 1 mp
          </note>
          <note>
            Mom. 34 (överlåtelse av pappans tio dagar med tillfällig föräldrapenning)
          </note>
          <note>
            1. utskottet
          </note>
          <note>
            2. res. 43 (m, v, fp, mp)
          </note>
          <note>
            Votering:
          </note>
          <note>
            141 för utskottet
          </note>
          <note>
            131 för res. 43
          </note>
          <note>
            50 avstod
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 2 kd, 14 c
          </note>
          <note>
            För res. 43: 74 m, 2 v, 37 kd, 2 c, 16 fp
          </note>
          <note>
            Avstod: 35 v, 15 mp
          </note>
          <note>
            Frånvarande: 6 s, 8 m, 6 v, 3 kd, 2 c, 1 fp, 1 mp
          </note>
          <note>
            Mom. 43 (underhållsstöd i övrigt)
          </note>
          <note>
            1. utskottet
          </note>
          <note>
            2. res. 50 (v)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 44 (höjning av adoptionsbidraget)
          </note>
          <note>
            1. utskottet
          </note>
          <note>
            2. res. 51 (kd, m, c, fp)
          </note>
          <note>
            Votering:
          </note>
          <note>
            178 för utskottet
          </note>
          <note>
            143 för res. 51
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 124 s, 37 v, 1 kd, 1 fp, 15 mp
          </note>
          <note>
            För res. 51: 74 m, 38 kd, 16 c, 15 fp
          </note>
          <note>
            Frånvarande: 7 s, 8 m, 6 v, 3 kd, 2 c, 1 fp, 1 mp
          </note>
          <note>
            Stefan Attefall (kd) anmälde att han avsett att rösta nej men
            markerats ha röstat ja.
          </note>
          <note>
            Mom. 46 (vårdbidrag m.m.)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. utskottets hemställan med den ändring däri som föranleddes
            av bifall till mot. Sf275 (mp).
          </note>
          <note>
            Votering:
          </note>
          <note>
            268 för utskottet
          </note>
          <note>
            15 för mot.
          </note>
          <note>
            38 avstod
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 74 m, 37 v, 16 c, 16 fp
          </note>
          <note>
            För mot.: 15 mp
          </note>
          <note>
            Avstod: 38 kd
          </note>
          <note>
            Frånvarande: 6 s, 8 m, 6 v, 4 kd, 2 c, 1 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SfU6 Statlig förvaltning av premiepensionsmedel
          </note>
          <note>
            Mom. 1 (femprocentsregeln)
          </note>
          <note>
            1. utskottet
          </note>
          <note>
            2. res. 1 (v)
          </note>
          <note>
            Votering:
          </note>
          <note>
            282 för utskottet
          </note>
          <note>
            37 för res. 1
          </note>
          <note>
            1 avstod
          </note>
          <note>
            29 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 74 m, 38 kd, 16 c, 16 fp, 15 mp
          </note>
          <note>
            För res. 1: 37 v
          </note>
          <note>
            Avstod: 1 kd
          </note>
          <note>
            Frånvarande: 8 s, 8 m, 6 v, 3 kd, 2 c, 1 fp, 1 mp
          </note>
          <note>
            Chatrine Pålsson (kd) anmälde att hon avsett att rösta ja men
            markerats ha avstått från att rösta.
          </note>
          <note>
            Mom. 2 (ideella fonder)
          </note>
          <note>
            1. utskottet
          </note>
          <note>
            2. res. 2 (v, mp)
          </note>
          <note>
            Votering:
          </note>
          <note>
            250 för utskottet
          </note>
          <note>
            53 för res. 2
          </note>
          <note>
            18 avstod
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 124 s, 73 m, 29 kd, 11 c, 13 fp
          </note>
          <note>
            För res. 2: 37 v, 1 c, 15 mp
          </note>
          <note>
            Avstod: 1 s, 1 m, 10 kd, 3 c, 3 fp
          </note>
          <note>
            Frånvarande: 6 s, 8 m, 6 v, 3 kd, 3 c, 1 fp, 1 mp
          </note>
          <note>
            Mom. 3
          </note>
          <note>
            Kammaren biföll utskottets hemställan.
          </note>
          <note>
            SfU2 Utgiftsområde 8 Invandrare och flyktingar
          </note>
          <note>
            Mom. 2 (Invandrarverkets medelstilldelning)
          </note>
          <note>
            1. utskottet
          </note>
          <note>
            2. res. 1 (kd)
          </note>
          <note>
            Votering:
          </note>
          <note>
            266 för utskottet
          </note>
          <note>
            39 för res. 1
          </note>
          <note>
            16 avstod
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 57 m, 37 v, 16 c, 16 fp, 15 mp
          </note>
          <note>
            För res. 1: 39 kd
          </note>
          <note>
            Avstod: 16 m
          </note>
          <note>
            Frånvarande: 6 s, 9 m, 6 v, 3 kd, 2 c, 1 fp, 1 mp
          </note>
          <note>
            Mom. 3 (insatser i vissa förortsområden)
          </note>
          <note>
            1. utskottet
          </note>
          <note>
            2. res. 3 (c)
          </note>
          <note>
            Votering:
          </note>
          <note>
            182 för utskottet
          </note>
          <note>
            16 för res. 3
          </note>
          <note>
            124 avstod
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 3 m, 37 v, 1 kd, 15 fp, 1 mp
          </note>
          <note>
            För res. 3: 16 c
          </note>
          <note>
            Avstod: 71 m, 38 kd, 1 fp, 14 mp
          </note>
          <note>
            Frånvarande: 6 s, 8 m, 6 v, 3 kd, 2 c, 1 fp, 1 mp
          </note>
          <note>
            Marianne Samuelsson (mp) anmälde att hon avsett att avstå från
            att rösta men markerats ha röstat ja.
          </note>
          <note>
            Mom. 4 (Diskrimineringsombudsmannen)
          </note>
          <note>
            1. utskottet
          </note>
          <note>
            2. res. 5 (mp)
          </note>
          <note>
            Votering:
          </note>
          <note>
            307 för utskottet
          </note>
          <note>
            15 för res. 5
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 74 m, 37 v, 39 kd, 16 c, 16 fp
          </note>
          <note>
            För res. 5: 15 mp
          </note>
          <note>
            Frånvarande: 6 s, 8 m, 6 v, 3 kd, 2 c, 1 fp, 1 mp
          </note>
          <note>
            Mom. 5 (asylsökandes boende)
          </note>
          <note>
            1. utskottet
          </note>
          <note>
            2. res. 6 (v)
          </note>
          <note>
            Votering:
          </note>
          <note>
            231 för utskottet
          </note>
          <note>
            52 för res. 6
          </note>
          <note>
            39 avstod
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 74 m, 16 c, 16 fp
          </note>
          <note>
            För res. 6: 37 v, 15 mp
          </note>
          <note>
            Avstod: 39 kd
          </note>
          <note>
            Frånvarande: 6 s, 8 m, 6 v, 3 kd, 2 c, 1 fp, 1 mp
          </note>
          <note>
            Mom. 6 (hälso- och sjukvård för asylsökande)
          </note>
          <note>
            1. utskottet
          </note>
          <note>
            2. res. 8 (mp)
          </note>
          <note>
            Votering:
          </note>
          <note>
            306 för utskottet
          </note>
          <note>
            15 för res. 8
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 74 m, 36 v, 39 kd, 16 c, 16 fp
          </note>
          <note>
            För res. 8: 15 mp
          </note>
          <note>
            Frånvarande: 6 s, 8 m, 7 v, 3 kd, 2 c, 1 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            6 § Förstärkt skydd för avvecklingen av förpliktelser på finansmarknaden
          </note>
          <note>
            Föredrogs finansutskottets betänkande 1999/2000:FiU12
          </note>
          <note>
            Förstärkt skydd för avvecklingen av förpliktelser på finansmarknaden
            (prop. 1999/2000:18).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under 11 §.)
          </note>
          <note>
            7 § Samhällsekonomi och finansförvaltning
          </note>
          <note>
            Föredrogs finansutskottets betänkande 1999/2000:FiU2
          </note>
          <note>
            Utgiftsområde 2 Samhällsekonomi och finansförvaltning (prop.
            1999/2000:1 delvis).
          </note>
          <note type="speaker">
            Anf. 1 ANNA ÅKERHIELM (m):
          </note>
          <note>
            Herr talman! Det är vid sådana här tillfällen man märker att
            ett år går väldigt snabbt, och än en gång står vi vid slutet av
            en långt utdragen budgetprocess, som inleds tidigt på våren och
            vandrar i flera steg ända fram till julen. Det mesta känner vi
            igen. Det är därför lätt att konstatera att det som sades förra
            hösten i samma ärende är lika aktuellt ett år senare. Därför ska
            jag hålla mig mycket kort.
          </note>
          <note>
            Budgetramarna ligger fast sedan den 18 november. Eftersom vårt
            förslag till ramar ej vunnit majoritet har vi i form av ett särskilt
            yttrande övergripande och kortfattat redovisat våra alternativ.
            Mot bakgrund av detta deltar vi därför inte i det nu aktuella
            beslutet om anslagsfördelning.
          </note>
          <note>
            Vi har i våra motioner Fi209 och Fi507 redogjort för en besparing
            och fördelning på utgiftsområdet som vi anser rimliga mot bakgrund
            av behovet att allmänt minska statens utgifter.
          </note>
          <note>
            Jag vill bara nämna två områden speciellt. Det ena är förslaget
            att sammanföra Riksrevisionsverkets och
          </note>
          <note>
            Riksdagens revisorers granskningsresurser till ett nytt oberoende
            revisionsorgan som underställs riksdagen.
          </note>
          <note>
            Det ska bli intressant att till våren få ta del av vad den nu
            sittande Riksdagskommittén har att komma med i den riktningen.
            Sverige avviker på olika sätt jämfört med t.ex. andra EU-länder,
            bl.a. genom att Riksrevisionsverkets oberoende eller verksamhet
            inte är reglerad i lag eller grundlag. Riksrevisionsverket är
            den enda statsrevision i Europa som styrs av en regerings årliga
            anvisningar för verksamhetens inriktning och rapportering.
          </note>
          <note>
            Det andra området är besparingen på SCB. Detta är kopplat till
            kostnaden för den registerbaserade
          </note>
          <note>
            Folk- och bostadsräkningen och inrättandet av ett yrkesregister,
            som vi avvisade så sent som för ett par veckor sedan.
          </note>
          <note>
            Över huvud taget borde vi det kommande året inleda en mer principiell
            diskussion om den offentliga statistikens omfattning och nytta.
            Majoriteten anslår för nästa år närmare 385 miljoner kronor till
            SCB, vilket är en mycket stor summa. Det finns anledning att återkomma
            till detta.
          </note>
          <note>
            Till slut, herr talman, har vi moderater även en reservation
            under mom. 5 som handlar om analys av pensionärernas ekonomiska
            och sociala situation.
          </note>
          <note>
            Utskottet för ett långt resonemang som borde ha landat i något
            annat än ett rent avslagsyrkande.
          </note>
          <note>
            Jag yrkar bifall till reservationen.
          </note>
          <note type="speaker">
            Anf. 2 PER LANDGREN (kd):
          </note>
          <note>
            Herr talman! Ekonomi är hushållning. Viktiga redskap för en effektiv
            hushållning av de offentliga resurserna utgör de myndigheter som
            finns under detta utgiftsområde. Det gäller allt från SCB och
          </note>
          <note>
            Konjunkturinstitutet till Riksrevisionsverket och
          </note>
          <note>
            Statskontoret.
          </note>
          <note>
            Ekonomisk politik handlar också i stor utsträckning om prioriteringar
            mellan statsbudgetens alla utgiftsområden. Genom en avvägning
            mellan alla utgiftsområden vill vi kristdemokrater ytterligare
            öka resurserna för kommuner och landsting och därmed förstärka
            sjukvård, äldreomsorg och skola. Detta föranleder oss kristdemokrater
            att föreslå riksdagen en generell besparing på 5 %, som gör 79
            miljoner kronor. Denna besparing föreslås dock mot bakgrund av
            de budgetförutsättningar som en passiv socialdemokratisk näringspolitik
            skapat.
          </note>
          <note>
            Samtidigt som myndigheterna inom detta utgiftsområde bidrar till
            en god förvaltning finns det fog för en viss oro för överlappningar
            och dubbelarbete mellan myndigheter men också för brister vad
            gäller uppföljning och utvärdering. Det måste helt enkelt till
            krafttag från riksdagens sida för att få en konkret återrapportering
            om vad som görs med eller av investerade resurser.
          </note>
          <note>
            En särskild utvärderingsgrupp inom finansutskottet har med all
            säkerhet, herr talman, lyckats påskynda en sådan översyn av regeringen
            där effektmålen konkretiseras, för att riksdagen lättare ska kunna
            bedöma vad som blir resultatet av våra prioriteringar.
          </note>
          <note>
            Riksdagen måste vara mycket försiktig med ytterligare anslag
            så länge resultats- och kvalitetsuppföljningen är bristfällig.
          </note>
          <note>
            Det är ett faktum att t.ex. etik och regeldisciplin behöver stärkas
            på finansmarknaden, men här behövs ett paket av åtgärder, inte
            minst från finansmarknadens egna aktörer. Det duger inte att bara
            skjuta till pengar utan att veta vad som rent kvalitativt kommer
            ut av det.
          </note>
          <note>
            Nu skriver utskottsmajoriteten i år igen i betänkandet att man
            inte kan tillstyrka "sådana opreciserade och svepande besparingar",
            vilket även i år enligt min bedömning är enkel retorik. Besparingar
            kan vara av osthyvels- eller tårtspadekaraktär, som jag också
            sade förra året. Vi föreslår osthyveln, och så får myndigheterna
            själva peka ut vad som ska sparas i den egna verksamheten. Det
            som majoriteten nu lite nedlåtande betecknar som oprecist och
            svepande är ju en teknik som de själva tillämpat här i riksdagen
            och i andra sammanhang, t.ex. det kraftiga sparbetinget i konsolideringsprogrammet
            för några år sedan på bl.a.
          </note>
          <note>
            just de här myndigheterna.
          </note>
          <note>
            Vi har tidigare i höst och andra år i parti- och kommittémotioner
            lagt fram våra förslag till inriktning av den ekonomiska politiken
            och av budgetpolitiken. Riksdagen har även i år valt en annan
            inriktning, och därmed är vi fortsatt bundna av en stundom passiv
            och ibland kontraproduktiv näringspolitiks effekter, som permanentar
            dåliga eller i alla fall långt sämre förutsättningar för Sverige
            än vad Sverige förtjänar. Vi deltar således inte i detaljbesluten
            och avstår från reservationer och yrkanden i det här ärendet.
          </note>
          <note type="speaker">
            Anf. 3 LENA EK (c):
          </note>
          <note>
            Herr talman! Ledamöter, åhörare! Liksom myntet har två sidor
            kan man se på verkligheten från olika håll. Vi har i den här talarstolen
            talat om att den svenska ekonomin är god, men det finns också
            en baksida, som ser annorlunda ut. Det är en verklighet där mer
            än 100 000 människor har varit arbetslösa mer än ett år och har
            hamnat i en ovärdig karusell av åtgärder och kamp för att inte
            bli utstämplade, där
          </note>
          <note>
            200 000 människor under 90-talet uppburit socialhjälp under mer
            än fyra år sammanlagt och där svenska pensionärer får sitta bredvid
            och se på medan köpfesten pågår. 210 av 289 kommuner i landet
            tappar folk.
          </note>
          <note>
            Vi närmar oss en lågkonjunktur - när och hur djup vet ingen i
            dag, men vi vet att den kommer. Nu, i högkonjunktur, finns möjligheten
            att göra de strukturförändringar som behövs. Centerpartiet har
            lämnat förslag på flera sådana, och regeringen väljer att inte
            göra några.
          </note>
          <note>
            Herr talman! Riksdagen har den 18 november
          </note>
          <note>
            1999 i ett första steg av budgetprocessen ställt sig bakom regeringens,
            Vänsterpartiets och Miljöpartiets budgetförslag för år 2000. Det
            innebär att riksdagen nu har låst såväl utgiftstak som ramar för
            de 27 utgiftsområdena samt fattat beslut om de skatte- och avgiftsförändringar
            som ska ske nästa år.
          </note>
          <note>
            Centerpartiets förslag till utgiftstak överensstämmer med regeringens,
            men vår fördelning på utgiftsområdena skiljer sig däremot rejält.
            För budgetåret har Centerpartiet i motion Fi509 på utgiftsområde
            2
          </note>
          <note>
            lagt förslag som innebär att den samlade anslagsnivån understiger
            den ram riksdagen lagt fast med
          </note>
          <note>
            84,9 miljoner. Det är i detta läge inte meningsfullt att driva
            våra krav vidare, men vi vidhåller vår uppfattning.
          </note>
          <note>
            Centerpartiet har i sin ekonomisk-politiska motion visat att
            det är nödvändigt att i framtiden minska statens utgifter. Det
            får inte vara så, mot den bakgrund jag nyss inledde med, att den
            offentliga administrationen växer organiskt och automatiskt samtidigt
            som ensamma mammor inte klarar sin grundläggande ekonomi och pensionärerna
            får sitta där med tomma plånböcker.
          </note>
          <note>
            Centerpartiet har därför föreslagit ett moratorium som är avsett
            att ge tid att värdera och prioritera.
          </note>
          <note>
            Avsikten är alltså att stoppa den automatiska utgiftsökningen
            på myndighetssidan. Vi har därför föreslagit att ett antal myndigheter
            inte ska få sina anslag automatiskt uppräknade inför år 2000.
            Det innebär en real besparing under året.
          </note>
          <note>
            Det innebär inte ett stopp för all utgiftsökning på området.
            Vissa särskilt motiverade ökade anslag kan medges mot bakgrund
            av t.ex. ökade arbetsuppgifter eller nya arbetsområden. Men generellt
            sett finns det möjlighet att man t.ex. genom gjorda datorinvesteringar
            effektiviserar arbetet. Vidare bör varje myndighet se över sin
            verksamhet för att rensa ut eller förenkla arbetsrutiner. Enklare
            regler är av värde för hela samhället och innebär också en besparing.
          </note>
          <note>
            Majoriteten har valt att avslå vårt förslag med motiveringen
            att det inte innebär några realt ökade anslag för myndigheterna.
            Men vår avsikt var ju att så inte skulle vara fallet. Det är synd
            att vi inte har fått majoritet för det här förslaget.
          </note>
          <note>
            Med detta vill jag påpeka att vi fortfarande står bakom det som
            vi har motionerat om, men vi har inga yrkanden. Tack!
          </note>
          <note type="speaker">
            Anf. 4 BIJAN FAHIMI (fp):
          </note>
          <note>
            Herr talman! Jag kan också konstatera att riksdagsmajoriteten
            har valt en annan riktning för den ekonomiska politiken. I och
            med att budgetramarna nu är fastställda finner vi ingen anledning
            att reservera oss. Utan vi redovisar våra synpunkter i form av
            ett särskilt yttrande.
          </note>
          <note>
            Folkpartiet anser inte att en registrerad folk- och bostadsräkning
            ska genomföras. Vi vill därför inte att
          </note>
          <note>
            SCB ska tilldelas medel till yrkesregistret. Vi vill dra in anslag
            för genomförande av folk- och bostadsräkningen och de nya anslag
            som föreslås i budgeten för området A7. Vi vill också minska SCB:s
            budgetanslag A6 med 6 miljoner som ska gå till det ändamålet.
          </note>
          <note>
            Herr talman! Det är viktigt att den ekonomiska politiken inte
            blir för kortsiktig. För att man ska motverka detta krävs att
            debatten när det gäller dessa frågor blir långsiktig och att det
            finns källor och kunskap. Konjunkturinstitutet bidrar med en stor
            del av de viktiga underlagen för en ekonomisk-politisk debatt.
            Det är därför angeläget att Konjunkturinstitutets arbete med att
            utveckla medelfristiga prognoser prioriteras. Det medelfristiga
            underlaget kan användas för mer operativt politiskt arbete.
          </note>
          <note>
            Herr talman! Under den senaste tiden har chefstillsättningar
            uppmärksammats i debatten.
          </note>
          <note>
            Chefstillsättningar får inte vara eller kunna misstänkas vara
            partipolitiskt motiverade. Det måste betonas att det är kompetensen
            som är avgörande. Vi tycker inte att det har gjorts tillräckligt
            i det här sammanhanget. Det är viktigt att Regeringskansliet och
            regeringen ändrar sitt sätt att arbeta med chefstillsättningen.
          </note>
          <note>
            Sverige har en i ett internationellt perspektiv svag granskningsmakt.
            Konstitutionsutskottets granskning av regeringen är starkt partipolitiserad.
            Riksdagens revisorer har förhållandevis små resurser. Det organ
            som har det personellt och ekonomiskt starkaste granskningsmaterialet
            är Riksrevisionsverket. Men vi vet att Riksrevisionsverkets oberoende
            inte är grundlagsreglerat. Regeringens detaljstyrning är förhållandevis
            omfattande. Riksrevisionsverkets generaldirektör tillsätts och
            avsätts av regeringen. Hon eller han kommer därför i en stark
            beroendeställning till regeringen.
          </note>
          <note>
            Herr talman! Folkpartiets slutsats när det gäller detta är att
            ett nytt starkt revisionsorgan, riksrevisionen, ska inrättas.
            Det bör ligga under riksdagen och tillföras resurser från Riksrevisionsverket
            men också från Riksdagens revisorer. Det bör ges en ställning
            liknande den som Riksbanken nyligen har fått. Det är viktigt att
            riksdagens och Riksdagskommitténs arbete leder fram till en sådan
            förändring. I avvaktan på en nödvändig omstrukturering av riksrevisionsorganisationen
            accepterar vi, herr talman, de framlagda budgetarna för såväl
            RRV som ESV.
          </note>
          <note>
            Riksgäldskontorets huvudsakliga uppgift när det gäller in- och
            utlåningsverksamhet avser andra statliga myndigheter och aktörer
            på penningmarknaden.
          </note>
          <note>
            Riksgäldskontoret bör ej bedriva verksamhet riktad direkt mot
            privatpersoner. Denna verksamhet är dyrbar per kund och ligger
            inte inom ramen för riksgäldens primära uppgifter utan innebär
            en olämplig konkurrenssnedvridning.
          </note>
          <note type="speaker">
            Anf. 5 LISBET CALNER (s):
          </note>
          <note>
            Herr talman! Samhällsekonomi och finansförvaltning låter inte
            särskilt spännande, men jag vill påstå att det är ett viktigt
            utgiftsområde som rymmer 23
          </note>
          <note>
            olika anslag till verksamheter som är inriktade på att planera,
            underlätta och kontrollera att statliga åtaganden sköts på ett
            så korrekt och effektivt sätt som möjligt, som kd så fint uttrycker
            det i sin motion. Jag skulle bara vilja tillägga: och till medborgarnas
            fromma.
          </note>
          <note>
            Några exempel är Finansinspektionen, som någon redan här nämnt,
            Europeiska utvecklingsbanken,
          </note>
          <note>
            Konjunkturinstitutet och Riksgäldskontoret. Målet för utgiftsområde
            2 är att statsförvaltningen ska bedrivas effektivt och i det allmännas
            intresse.
          </note>
          <note>
            Finansinspektionen har till uppgift att bidra till stabiliteten
            i det finansiella systemet genom tillsyn av enskilda finansiella
            institut och verka för ett gott konsumentskydd. Det är viktiga
            uppgifter som också är bra, och det är av intresse för medborgarna
            att inspektionen får resurser för att göra ett bra jobb. Det tycker
            inte Centern, som Lena Ek redan har talat om för oss. Centern
            föreslår i sin motion att man ska minska anslaget till Finansinspektionen
            med hela 17
          </note>
          <note>
            miljoner. Vill verkligen inte Centern och Kristdemokraterna,
            som vill ge 7 miljoner mindre nästa år, ha en bra och effektiv
            kontroll av den finansiella sektorn?
          </note>
          <note>
            Centern föreslår att hela utgiftsområdet ska minskas med nästan
            85 miljoner i jämförelse med regeringens förslag utan att, som
            Lena Ek själv sade, redogöra för konsekvenserna i form av mindre
            verksamhet och förmodligen personalnedskärningar.
          </note>
          <note>
            Centern säger i sin partimotion att man inte vill ha en svällande
            statlig förvaltning. Nu hävdar utskottet att det inte är realt
            höjda anslag utan fastmer ersättning för, som i Konjunkturinstitutets
            fall, ökade utgifter för premier till avtalsförsäkringar för nästa
            budgetår. Och detta gäller merparten av de resurstillskott som
            utgår till övriga myndigheter. Det är bara
          </note>
          <note>
            Statistiska centralbyrån, Kammarkollegiet och Finansinspektionen
            som av olika skäl får resurstillskott.
          </note>
          <note>
            Moderaterna föreslår 75 miljoner mindre än regeringens förslag.
            Det beror mycket på att man vill ha en ändring av revisionsverksamheten,
            som vi har hört av Anna Åkerhielm. Riksdagskommittén har, som
            också har sagts tidigare, tillsatt en arbetsgrupp som ska titta
            på hur budgetprocessen fungerar och en arbetsgrupp som ska arbeta
            med revision och uppföljning. I den grupp som behandlar budgetprocessen,
            där jag själv deltar, har vi talat mycket om att det utförs väldigt
            mycket dubbelarbete i detta hus. Det skulle förvåna mig mycket
            om man inte också i revisionsgruppen skulle ha upptäckt detta.
            Ändå, herr talman, skriver moderaterna motioner om att man ska
            ändra revisionsverksamheten just i dag. Det kan ju bara bli ett
            svar på dylika motionsyrkanden: avslag.
          </note>
          <note>
            Det är inte realistiskt att tro att riksdagen mitt under pågående
            utredning, dessutom ledd av en moderat, skulle fatta ett beslut
            i denna fråga innan arbetsgruppen har gjort sin redovisning.
          </note>
          <note>
            Herr talman! Jag började med att påstå att det här är ett viktigt
            utgiftsområde. Vid en genomläsning av propositionen, motionerna
            och de överväganden som finansutskottet har gjort i sitt betänkande
            med anledning av dessa blir det en klar bild av att det är viktigt
            för medborgarna på olika sätt att de här utgiftsområdena fungerar.
          </note>
          <note>
            Det är bra att vi har ett riksgäldskontor som ges förutsättningar
            att på ett för Sveriges del bra sätt handha statsskulden. Det
            är bra att vi t.ex. har Riksrevisionsverket, Konjunkturinstitutet
            och Statistiska centralbyrån som ges resurser för att skapa bra
            underlag för de beslut som ska fattas av riksdagen och regeringen.
            Det är beslut som berör hela svenska folket.
          </note>
          <note>
            Någon kanske undrar varför jag inte har nämnt
          </note>
          <note>
            Folkpartiet. Det beror på att det, precis som Bijan
          </note>
          <note>
            Fahimi sade, är samma motionsyrkande som vi har behandlat i åtskilliga
            år, nämligen att Statistiska centralbyrån inte ska göra någon
            folk- och bostadsräkning. Riksdagen har emellertid gång på gång
            uttalat sig för att SCB ska göra folk- och bostadsräkningen.
          </note>
          <note>
            Så är förslaget även denna gång.
          </note>
          <note>
            Herr talman! Med denna enkla rapsodi om vad som rör sig inom
            samhällsekonomi och finansförvaltning yrkar jag bifall till hemställan
            i finansutskottets betänkande nr 2 och avslag på reservationen,
            där moderaterna i ensamt majestät anser att regeringen, när det
            gäller statistik och konsekvensanalyser i ett genusperspektiv,
            redan vidtar en mängd åtgärder på området. Med den motiveringen
            avslår man motionerna.
          </note>
          <note>
            Utskottets majoritet tycker däremot att det är bra att jämställdhet
            och genusperspektiv är ett prioriterat område i regeringens politik.
          </note>
          <note>
            Nämnden för offentlig upphandling ingår också i detta utgiftsområde.
            I går lämnade den parlamentariska upphandlingskommittén ett delbetänkande
            som heter Effektivare offentlig upphandling för fortsatt välfärd,
            trygghet och tillväxt - en rubrik som ger en bild av den målsättning
            som man i fortsättningen bör ha för offentlig upphandling. Vet
            ni att den offentliga sektorn gör drygt 200 000 upphandlingar
            till ett värde av ca 400 miljarder kronor?
          </note>
          <note>
            Sådana siffror inger respekt, och man förstår att det här verkligen
            finns möjligheter att påverka samhällsutvecklingen. Det har också
            Åke, Per, Göran,
          </note>
          <note>
            Owe - ja, nio herrar förstått som i går på DN Debatt tog avstånd
            från förslagen i Upphandlingskommitténs betänkande. Man säger
            att miljökrav är okej - sådana kan man ställa på företaget - men
            att tillämpa en viss jämställdhetspolitik eller att uppfylla vissa
            arbetsmarknadskrav, nej, se det går inte för sig, det leder in
            på fel väg, enligt de nio herrarna, företagsledare och vd:ar i
            SAF och olika branschförbund.
          </note>
          <note>
            Herr talman! Det skulle vara intressant att veta vad kvinnliga
            företagare och mina meddebattörer här har att säga i denna fråga.
            Så nog behövs det att vi är många i både riksdag och regering
            som arbetar med och tycker att det är viktigt med jämställdhet.
          </note>
          <note type="speaker">
            Anf. 6 LENA EK (c) replik:
          </note>
          <note>
            Herr talman! Talaren kritiserar Centerns besparingsförslag på
            utgiftsområde 2, som innebär en besparing på 85 miljoner kronor
            för de myndigheter som ingår i detta utgiftsområde.
          </note>
          <note>
            Samtidigt är anslaget totalt sett enligt förslaget
          </note>
          <note>
            1 578 345 000 kr, och detta i en budget där man t.ex.
          </note>
          <note>
            har valt att inte höja pensionstillskottet till pensionärerna.
          </note>
          <note>
            Det är viktigt att myndigheter har ett besparingskrav på sig
            och att det inte sker en automatisk uppräkning av myndigheters
            olika anslag. Därför tycker jag att det är ett väldigt vettigt
            förslag som Centerpartiet har lagt fram när det gäller utgiftsområde
            2.
          </note>
          <note type="speaker">
            Anf. 7 LISBET CALNER (s) replik:
          </note>
          <note>
            Herr talman! Det hoppas jag innerligt, att Lena Ek tycker att
            hennes egna förslag är vettiga. Det vore ju förfärligt konstigt
            annars.
          </note>
          <note>
            Nu har vi socialdemokrater tillsammans med
          </note>
          <note>
            Vänstern och Miljöpartiet gjort en annan bedömning.
          </note>
          <note>
            Att de myndigheter och institutioner som Centern vill dra ned
            på kan sköta sin verksamheter är väl så viktigt för medborgarna.
            Det är viktigt för att hela det finansiella systemet och framtagandet
            av underlag för beslut ska fungera. Så vi har kommit till olika
            uppfattning där, och det får vi väl leva med, Lena Ek.
          </note>
          <note type="speaker">
            Anf. 8 LENA EK (c) replik:
          </note>
          <note>
            Herr talman! Självklart är det väldigt viktigt att det sker en
            effektivisering och en utveckling av statens förvaltning och att
            det finansiella systemet fungerar. Men det är ju inte samma sak
            som att man med automatik ska ha uppräknade anslag år efter år.
            Effektivisering kommer inte alltid till stånd på grund av att
            det finns mera pengar, utan effektivisering handlar om hur man
            leder verksamheten.
          </note>
          <note type="speaker">
            Anf. 9 LISBET CALNER (s) replik:
          </note>
          <note>
            Herr talman! Självklart motsätter vi oss inte effektivisering
            och att arbetet kan göras bättre. Det finns många bevis på detta
            i budgeten. Det är många olika grupper och enskilda människor
            som arbetar med det. Som tidigare har nämnts här har vi Riksdagskommittén
            som tittar på budgetprocessen och möjligheterna att göra uppföljning
            och revision just för att rätta till sådana saker som kan betraktas
            som felaktiga, så det har vi ingalunda glömt bort.
          </note>
          <note>
            Men jag vänder mig emot att Lena Ek upprepar detta med automatiska
            resurstillskott. Det är inte på det viset, utan det finns skäl
            för att vi tillstyrker de reala resurstillskotten.
          </note>
          <note type="speaker">
            Anf. 10 PER LANDGREN (kd) replik:
          </note>
          <note>
            Herr talman! Lisbet Calner frågar om inte Kristdemokraterna vill
            ha en bra finansinspektion. Självklart vill vi det. Jag tror inte
            att någon i denna kammare, inklusive Lisbet Calner, menar att
            några miljoner mer i ökade resurser för Finansinspektion skulle
            betyda att just socialdemokraternas siffra skulle vara den optimala.
          </note>
          <note>
            Finansutskottet har en utvärderingsgrupp, och den har ju visat
            att effektmålen och resultatstyrningen behöver förstärkas. Då
            ska man inte falla i farstun med en gång så fort det behövs en
            uppstramning. Vi kan gott invänta det utvärderingsarbetet. Det
            tycker jag verkar klokt.
          </note>
          <note>
            Det faktum att det behövs etik och disciplin på finansmarknaden
            betyder ju inte nödvändigtvis att
          </note>
          <note>
            Finansinspektionen omedelbart ska ha mer resurser, även om det
            säkert är angeläget. Det behövs ju en uppryckning på finansmarknaden
            över huvud taget.
          </note>
          <note>
            Men det har jag inte hört Lisbet Calner säga någonting om.
          </note>
          <note type="speaker">
            Anf. 11 LISBET CALNER (s) replik:
          </note>
          <note>
            Herr talman! Jag har suttit i Finansinspektions styrelse i många
            år, och jag vet att det behövs resurstillskott just för att klara
            av det sista som Per Landgren nämnde. Det behövs många kunniga
            och kompetenta människor som kan alla turerna inom det finansiella
            systemet för att vi ska kunna utöva den kontroll som behövs och
            för att man ska klara av konsumentskyddet som är viktigt för de
            enskilda medborgarna.
          </note>
          <note>
            Jag glömde bort att i mitt anförande kommentera det som Per Landgren
            sade om att den socialdemokratiska regeringen för en passiv och
            kontraproduktiv näringspolitik. Mitt svar är resultatet talar
            för sig själv. Arbetsmarknadsverket räknar med att det blir nästan
            200 000 nya jobb under 1998-2000.
          </note>
          <note type="speaker">
            Anf. 12 PER LANDGREN (kd) replik:
          </note>
          <note>
            Herr talman! När det gäller den sista saken tror jag att i morgondagens
            debatt - och även i dagens -
          </note>
          <note>
            kommer säkert affären med Telia-Telenor att tas upp.
          </note>
          <note>
            Vi har också bl.a. kärnkraftsfrågan som visar att ni har svårigheter
            med näringspolitiken.
          </note>
          <note>
            Men om vi håller oss till Finansinspektionen vill jag bara fråga:
            Om nu Lisbet Calner har suttit i dess styrelse så länge, hur kommer
            det sig då att resultatoch kvalitetsuppföljningen behöver förstärkas
            i så stor utsträckning? Varför finns inte en sådan redan nu? Hur
            kommer det det sig att just när vår utvärderingsgrupp inom finansutskottet
            driver på regeringen verkar det hända saker och ting? Varför har
            inte någonting hänt tidigare?
          </note>
          <note type="speaker">
            Anf. 13 LISBET CALNER (s) replik:
          </note>
          <note>
            Herr talman! Det var väl ändå överdrivet. Jag tror inte heller
            att Per Landgren menade att det inte har hänt någonting tidigare.
            Per Landgren är naturligtvis också väldigt medveten om att de
            finansiella systemen, inte minst sedan vi kom med i EU, har internationaliserats
            enormt mycket. I dag talar man även mycket om en globalisering
            och att vi måste delta i det internationella arbetet. Där har
            resurserna inte varit tillräckliga.
          </note>
          <note>
            Dessutom är det inte så alldeles enkelt att sätta siffror på
            vad det kostar per timme att kontrollera bokslut och sådant från
            banker eller ett finansiella institut. Men jag är övertygad om
            att med ett resurstillskott, med goda mål och förutsättningar
            att uppfylla dem kommer Finansinspektionen att göra än bättre
            ifrån sig.
          </note>
          <note type="speaker">
            Anf. 14 BIJAN FAHIMI (fp) replik:
          </note>
          <note>
            Herr talman! Det är mycket bra att Riksgäldskontoret har hand
            om statens in- och utlåningsverksamhet, det är inte det som är
            frågan. Frågan är om det är riktigt att Riksgäldskontoret orienterar
            sig mot privatpersoner. Vi anser att den verksamheten mycket bättre
            kan skötas av privata aktörer.
          </note>
          <note>
            Här har vi olika synsätt. De statliga och kommunala organen -
            och den frågan återkommer vi till i andra sammanhang - ska syssla
            med sin kärnverksamhet och överlåta det som marknaden kan sköta
            till marknaden. Det är detta som är frågan.
          </note>
          <note type="speaker">
            Anf. 15 LISBET CALNER (s) replik:
          </note>
          <note>
            Herr talman! Vi tycker inte att det är fel att Riksgäldskontoret
            sysslar med detta, och resultatet av avvecklingen av allemanssparandet
            blev ju att man fortsatte med hushållsinlåningen. Här får de privata
            aktörerna ännu en konkurrent, och det tror jag är bra för medborgarna.
          </note>
          <note type="speaker">
            Anf. 16 BIJAN FAHMI (fp) replik:
          </note>
          <note>
            Herr talman! Som bekant är konkurrensen ganska hård, så jag tror
            inte att man kan använda konkurrensskäl för att Riksgälden ska
            ägna sina krafter åt den typ av verksamhet. Jag vidhåller att
            den bästa lösningen är att Riksgälden koncentrerar sig på sin
            huvuduppgift och att man låter den del av verksamheten som riktar
            sig mot privat sektor skötas av privata aktörer.
          </note>
          <note type="speaker">
            Anf. 17 LISBET CALNER (s) replik:
          </note>
          <note>
            Herr talman! Jag är övertygad om att Riksgäldskontoret har kompetensensen
            och resurserna för att klara av att sköta statsskulden på ett
            bra sätt likväl som att klara av hushållsupplåningen på ett mycket
            bra sätt.
          </note>
          <note type="speaker">
            Anf. 18 ANNA ÅKERHIELM (m) replik:
          </note>
          <note>
            Herr talman! Lisbet Calner ondgör sig över att vi moderater redan
            lagt fram ett förslag om ett nytt revisionsorgan; detta trots
            att riksdagskommittén arbetar.
          </note>
          <note>
            Men nog är det så, Lisbet Calner, att politik är att vilja. Och
            vårt förslag är inte nytt. Om Lisbet Calner går tillbaka till
            riksdagsprotokollet ser hon att det är ett förslag som har framförts
            av oss många gånger.
          </note>
          <note>
            Kanske har vi t.o.m. varit pådrivande i den process som pågår
            nu. Riksdagskommitténs pågående arbete och det faktum att just
            en moderat leder detta arbete kanske är ett resultat av att vi
            har haft en annan uppfattning.
          </note>
          <note>
            Debatten under hösten i medierna har också varit ganska livlig
            när det gäller granskningen av regeringen. Det tyder på att frågan
            är viktig, inte bara för oss här i kammaren utan, för att citera
            Lisbet Calner själv, därför att det berör hela folket.
          </note>
          <note type="speaker">
            Anf. 19 LISBET CALNER (s) replik:
          </note>
          <note>
            Herr talman! Det är just det, Anna Åkerhielm, att det här förslaget
            har ni har lagt fram i flera år. Jag tror säkert att det har varit
            en pådrivande faktor för att vi har den här utredningen att moderaterna
            har drivit denna fråga. Men varför i all sin dar skriva motioner
            om det förslag som ändå håller på att utredas nu? Det var bara
            det jag vände mig mot, när vi talar om hur vi använder vår tid
            här i riksdagen och vår stund på jorden. Varför använda tiden
            till att skriva motioner när man redan har fått till resultat
            att detta håller på att utredas? Jag ondgjorde mig inte. Det var
            bara en kommentar därför att jag tycker att det var ett lite onödigt
            jobb både för moderaterna och för hela riksdagen med alla dessa
            papper och annat som ska till.
          </note>
          <note type="speaker">
            Anf. 20 ANNA ÅKERHIELM (m) replik:
          </note>
          <note>
            Herr talman! Lisbet Calner vet mycket väl att vi använder vår
            tid på jorden och i den här kammaren till att bl.a. följa upp
            våra gamla motioner, och det ingår i arbetet.
          </note>
          <note type="speaker">
            Anf. 21 LISBET CALNER (s) replik:
          </note>
          <note>
            Herr talman! Jo, men jag anser nog fortfarande att det fanns
            anledning att påpeka, när vi ändå talar om dubbelarbete osv.,
            att det helt enkelt var ett onödigt arbete. Men det är bra att
            vi tydligen är överens. Vi har nu arbetsgrupper som ska se över
            detta så att det ska bli en ännu bättre, får man hoppas, budgetprocess,
            revision och uppföljning.
          </note>
          <note type="speaker">
            Anf. 22 MATZ HAMMARSTRÖM (mp):
          </note>
          <note>
            Herr talman! Jag vill tillstyrka utskottets förslag.
          </note>
          <note>
            Miljöpartiet har tillsammans med Socialdemokraterna och Vänsterpartiet
            lagt en god ekonomisk grund för inträdet i det nya årtusendet.
            Men, precis som Lena Ek säger, allt är naturligtvis inte frid
            och fröjd. Arbetslösheten är för hög, men vi rör oss åtminstone
            åt rätt håll, så det finns goda utsikter att komma ned till målsättningen
            4 %.
          </note>
          <note>
            Utflyttningen är också ett problem, precis som
          </note>
          <note>
            Lena Ek framhåller, och där måste mer göras. Det instämmer jag
            i. Det är en fråga som Miljöpartiet kommer att prioritera högt
            framöver. När det gäller jämställdheten och miljösituationen finns
            också mycket mer konkret arbete att göra. Men för att synliggöra
            problemen på dessa områden behöver vi tillförlitlig offentlig
            statistik.
          </note>
          <note>
            Fjolårets betänkande mynnade ut i ett tillkännagivande angående
            könsuppdelad statistik med anledning av motioner från Miljöpartiet,
            Vänsterpartiet och
          </note>
          <note>
            Socialdemokraterna. Det har nu börjat hända saker.
          </note>
          <note>
            Genusperspektivet är på väg att införlivas i alla delar av budgeten,
            och det pågår ett arbete med att utveckla ett jämställdhetsbokslut.
            Den statistiska redovisningen har alltså förbättrats, och den
            kunskap som denna statistik ger ökar möjligheterna för ett framgångsrikt
            jämställdhetsarbete.
          </note>
          <note>
            Likadant har statistiken på miljöområdet förbättrats. Vi har
            infört gröna nyckeltal som finns med i budgeten. De ger ökade
            kunskaper om miljötillståndet, som kan ligga till grund för den
            nödvändiga skärpningen av miljöarbetet.
          </note>
          <note>
            Från Miljöpartiets sida vill vi i och för sig ytterligare förbättra
            statistiken på miljöområdet och har i annat sammanhang föreslagit
            en komplettering av
          </note>
          <note>
            BNP-redovisningen med ISEW, Index of Sustainable
          </note>
          <note>
            Economic Welfare. Det är en fråga som vi också kommer att återkomma
            till.
          </note>
          <note>
            Det är viktigt att inte BNP ensam får den centrala roll som den
            har fått, utan att den kompletteras med ett annat index som har
            ett hållbarhetsperspektiv och som redovisar bl.a. kostnader för
            bilolyckor, pendling, föroreningar och förluster i miljökapital.
          </note>
          <note>
            Nu nöjer jag mig, som sagt var, med att yrka bifall till utskottets
            förslag.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 11 §.)
          </note>
          <note>
            8 § Utvecklingen av den ekonomiska styrningen
          </note>
          <note>
            Föredrogs finansutskottets betänkande 1999/2000:FiU13
          </note>
          <note>
            Utvecklingen av den ekonomiska styrningen (prop.
          </note>
          <note>
            1999/2000:1 delvis)
          </note>
          <note type="speaker">
            Anf. 23 FREDRIK REINFELDT (m):
          </note>
          <note>
            Herr talman! Inför den föga publikknipande rubriken Utvecklingen
            av den ekonomiska styrningen och ett ganska tunt betänkandehäfte
            med endast en reservation har samtliga riksdagens sju partier
            anmält sig, dessutom för ganska långa inlägg. Det kan tyckas något
            märkligt att vi så så här före jul tar oss denna tid att diskutera
            ett till synes obetydligt ärende under så lång tid, men jag tror
            att det är ganska riktigt prioriterat. Jag tror nämligen att det
            lilla ärende som vi har framför oss är någonting som vi kommer
            att återkomma till flera gånger de kommande åren. Det är nämligen
            riksdagens första beslut där vi ställer oss bakom en inriktning
            med en mycket stor förändring av budgeten. Vi går från en budgetering
            med kassamässiga principer till en budgetering på mer redovisningsmässig
            grund, alltså med riktig resursförbrukningsföring i form av kostnader
            och intäkter.
          </note>
          <note>
            Vi moderater ser detta som nästa naturliga steg i de förändringar
            som har skett i statsbudgeten och riksdagens sätt att arbeta med
            budget under 90-talet.
          </note>
          <note>
            Bakgrunden är att det sedan 1996 pågår ett projekt som kallas
            för VESTA, Verktyg för ekonomisk styrning i staten, som leds och
            drivs av Finansdepartementet och till vilket det på initiativ
            av finansutskottet också har knutits en parlamentarisk referensgrupp.
          </note>
          <note>
            Detta VESTA-projekt ägnar sig åt flera saker. Men det viktigaste
            och det som också detta betänkande innehåller handlar just om
            detta att gå över till en mer riktig budgetering på redovisningsmässig
            grund.
          </note>
          <note>
            Jag nämnde att detta är ett viktigt nästa led i de förändringar
            som har skett. Vi har genomfört en stor budgetomläggning. Vi har
            gått från vår- till höstbehandling och kalenderårsbudget. Vi har
            ett system med 27 utgiftsområden och utgiftstak. Det är någonting
            som har varit väldigt bra och som moderaterna har ställt sig bakom
            genomförandet av.
          </note>
          <note>
            Vi har idéer om att vi ska ägna vår höst åt denna budgetbehandling
            och att riksdagen mer och mer kommer att ägna våren åt att utvärdera
            och följa upp de beslut som tidigare år har fattats. Till detta
            har också kommit en årsredovisning, som kommer till riksdagen
            lite för sent, oftast i juni, men som bör komma under våren. Man
            bör notera att denna årsredovisning bygger just på de redovisningsmässiga
            principerna när det gäller kostnader och intäkter, vilket bl.a.
            gör att det är svårt att jämföra med en budget som budgeteras
            enligt kassamässiga principer.
          </note>
          <note>
            Nästa riktiga steg för att få jämförbarhet och för att få det
            här året att fungera, men också för att få den ökade styrning
            som ju hela detta projekt syftar till, är att vi nu kan ställa
            oss bakom inriktningen i arbetet.
          </note>
          <note>
            Vi har en märklig blandning av kassamässighet när vi budgeterar.
            Detta finns det anledning att påminna om när vi just har lyssnat
            till en diskussion om ett utgiftsområde som inte handlar om så
            mycket pengar totalt. Vi har nu märkt hur socialdemokraterna på
            känt manér, får jag lov att säga, i sådana här tider gör sig själva
            till opposition och kriarättar borgerliga besparingsförslag på
            ibland ända ned till några hundra tusen eller några få miljoner.
            Bäst i klassen har väl utskottets ordförande varit, ofta i nära
            samarbete med
          </note>
          <note>
            Aktuelltredaktionen inom Sveriges Television. Där har vi lite
            till mans blivit utskällda för att det inte går att genomföra
            förslag exakt på miljonen såsom vi har tänkt oss. Samtidigt förde
            vi under gårdagen i finansutskottet en diskussion om majoritetens
            största intäktspost, en privatiseringspost på 95 miljarder, helt
            opreciserad och utan möjligheter att i dag bedöma huruvida det
            verkligen kommer att bli sanning eller inte. Det grundläggande
            felet är att denna privatisering är en aktivering, som man skulle
            säga i den företagsekonomiska världen, av en balanspost, dvs.
            att man privatiserar statlig egendom.
          </note>
          <note>
            Det borde egentligen inte blandas ihop med den typen av löpande
            intäkter som vi får i form av skatter och andra avgifter. Men
            det gör vi glatt i vårt sätt att budgetera. Märk väl att detta
            spelar oerhört stor roll.
          </note>
          <note>
            Socialdemokratin och majoriteten har ju byggt hela sin argumentering
            på att vi nu har överskott och att det nu går väldigt bra när
            det gäller statens finanser.
          </note>
          <note>
            Men om man tar bort denna 95-
          </note>
          <note>
            miljardersprivatisering så blir överskott underskott, och då
            är det inte så mycket bevänt med den fantastiska svenska utvecklingen.
            Vi är alltså väldigt beroende av hur vi tillåter budgetering att
            gå till. Och det faktum att man kan blanda ihop vanliga skatteintäkter
            med överföringar av AP-fondsmedel och med privatiseringsposter
            som är opreciserade ger ett system som till synes kan skapa överskott
            men som egentligen inte är särskilt genomlysbart. Det är svårt
            för medborgarna att bedöma om det verkligen föreligger ett överskott
            eller inte. Vi får en diskussion i denna kammare där vi ständigt
            återkommer till om detta är rätt och riktigt fört på det vis som
            det nu är.
          </note>
          <note>
            Tanken med att gå över till en mer kostnads- och intäktsbaserad
            budgetering är ju ett sätt att komma ifrån detta. Då kan inte
            den här typen av saker blandas ihop. Då förs det som är aktivering
            av balansposter till en egen budget på känt sätt från den företagsekonomiska
            världen, och vi får mer riktiga kostnader och intäkter i den vanliga
            budgeten.
          </note>
          <note>
            Låt mig ta två exempel som vi under dessa veckor har stött på
            för hur dagens felaktiga system faktiskt får dåliga effekter.
          </note>
          <note>
            Bl.a. i våras hade vi det läget där regeringen noterade att vi
            hade kraftiga ökningar av kostnaderna i socialförsäkringarna.
            Och som känt är kom det inte fram någon besparing inom det utgiftsområde
            där vi trodde att utgiftsöverdraget skulle komma, utan det drogs
            i denna numera berömda nödbromsen i form av att man drog in anslagssparande
            från en lång rad olika utgiftsområden, även utgiftsområden som
            såg ut att hålla sig under det tak för det specifika utgiftsområdet
            som vi hade fastställt. Det fick till konsekvens att väldigt många
            myndigheter en bit in på påbörjat budgetår fick göra om delar
            av sin verksamhet, ta fram nya förslag och stoppa påbörjade projekt.
            Dessutom lärde de sig för framtiden att det inte är någon idé
            att följa den princip som de nu trodde gällde, dvs. att man kunde
            lägga undan lite i anslagssparande, eftersom man fick behålla
            det till nästa år.
          </note>
          <note>
            Nu hör vi också hur statliga myndigheter lägger fram förslag
            där de så att säga slimmar ned sig och inte alls lägger fram den
            här typen av anslagssparande igen, och det är återigen tongångar
            på temat att det nu gäller att göra slut på de pengar man har
            därför att man inte är säker på att få behålla dem. Vi är alltså
            tillbaka där vi började. Det är precis detta som är problemet,
            därför att kassamässigheten gör att pengarna förs upp under utgiftstaket
            det år som de förbrukas, alltså när inköpet sker oaktat när man
            sedan förbrukar så att säga resurserna, dvs. när det egentligen
            borde kostnadsföras. Det leder till kortsiktighet hos en lång
            rad myndigheter som vi trodde att vi hade arbetat bort med det
            nya budgetsystemet men som jag nu hör flera tecken på att det
            är på väg tillbaka. Det följer bl.a. av den här nödbromsen som
            regeringen drog i i våras. Och det har redan signalerats att det
            kan återkomma, att detta blir ett stående sätt att rädda utgiftstak
            som vi ju vet också är pressat för år 2000, dvs. att man drar
            in anslagssparande.
          </note>
          <note>
            Den andra delen, och det är i fråga om denna som det finns en
            reservation i betänkandet, gäller detta eviga problem med hur
            vi ska föra upp långsiktiga infrastrukturella investeringar. Och
            där har vi återigen problemet med kassamässigheten. Det kan komma
            väldigt mycket det år man betalar för olika vägtrafikinvesteringar,
            trots att ju alla vet att det är en mycket långsiktig investering
            som också handlar om en långsiktig förbrukning. Och detta med
            PPP, dvs. Public
          </note>
          <note>
            Private Partnership, är ju ett sätt som tyvärr lite grann kommer
            på kollisionskurs med vårt sätt att budgetera än så länge, att
            faktiskt både föra in externa medel men också få en mer riktig
            kostnadsföring av en investering som man på många håll i landet,
            inte minst i Stockholmsregionen, är i stort behov av kan komma
            till skott. Här har vi alltså ett budgetsystem i riksdagen som
            håller tillbaka ett nytänkande och ett bättre sätt att få in privata
            pengar och få till stånd investeringar som är nödvändiga. Det
            är därför som vi har ställt oss bakom reservationen.
          </note>
          <note>
            Jag menar också att inriktningen på detta betänkande, som glädjande
            nog egentligen alla riksdagens partier står bakom, kommer att
            leda till att vi i framtiden på ett bättre sätt kan hantera dessa
            infrastrukturinvesteringar och inte som de i dag blir förda när
            vi jobbar i kassamässighet.
          </note>
          <note>
            Jag yrkar alltså bifall till reservationen.
          </note>
          <note type="speaker">
            Anf. 24 MATS ODELL (kd):
          </note>
          <note>
            Herr talman! Utvecklingen av den ekonomiska styrningen, det låter
            ju inte särskilt upphetsande. Men som Fredrik Reinfeldt har antytt
            här så döljer det sig bakom denna rubrik potentiellt mycket stora
            förändringar för vårt sätt att styra staten, myndigheterna och
            de olika verksamheterna som vi har ansvar för.
          </note>
          <note>
            Det arbete som nu pågår i Regeringskansliet handlar väldigt mycket
            om att få de olika delarna i den ekonomiska styrningen att mer
            stödja varandra, bl.a. genom en tydligare koppling mellan finansiell
            styrning å ena sidan och resultatstyrning å andra sidan. Och vi
            kristdemokrater stöder denna utveckling som innebär att vi i framtiden
            kommer att få en budget som presenteras mer i termer av intäkter
            och kostnader, inbetalningar och utbetalningar och tillgångar
            och skulder. På så sätt kommer ju uppställda mål och resultat
            att bättre kunna ställas i relation till de resurser som förbrukas.
          </note>
          <note>
            Tanken och förslaget i budgetpropositionen är ju att staten ska
            gå mot en redovisningsmodell som mer än dagens kassamässiga princip
            knyter an till redovisningsmässiga principer som i dag tillämpas
            i alla företag och i kommunerna. Målet är att principerna i statsbudgeten
            ska ändras så att vi får en resultatbudget som visar resursförbrukningen
            och resurstillskott, en finansieringsbudget som visar betalningsflöden
            mellan staten och övriga samhällssektorer, en driftsbudget som
            visar kostnader för olika verksamheter och slutligen en investeringsbudget
            som ett komplement till finansieringsbudgeten.
          </note>
          <note>
            Även om det nu har skett stora positiva förändringar under senare
            tid, bl.a. den nya budgetlagen, måste den ekonomiska styrningen
            bli ett ännu bättre verktyg för att förverkliga den politik som
            riksdagen beslutar om. Vi kristdemokrater, och för övrigt hela
            finansutskottet, välkomnar ju i betänkandet regeringens förslag
            i denna del. Målet är som sagt att ge förutsättningar för en bra
            kontroll av statens finanser för att resurserna verkligen ska
            fördelas i enlighet med de politiska prioriteringarna och för
            en hög produktivitet och effektivitet i användandet av statens
            resurser.
          </note>
          <note>
            Fredrik Reinfeldt har ju vältaligt gått igenom de brister som
            vidlåder dagens system i denna del. Och vi är som sagt en grupp
            ledamöter i finansutskottet, för övrigt från alla partier, som
            utgör en parlamentarisk referensgrupp till det s.k. VESTA-projektet,
            där vi följer arbetet ganska nära, måste jag säga, med utvecklingen
            av detta projekt om den ekonomiska styrningen.
          </note>
          <note>
            Utskottstexten i betänkandet är ju ett väldigt problematiserande
            av den här utvecklingen. Man pekar på en mängd faror med att gå
            mot en ny redovisningsprincip. Jag tycker att det är bra att man
            problematiserar och verkligen belyser den här utvecklingen från
            olika håll. Men av utskottsmajoritetens text kan man lätt få intrycket
            av att dagens system är den bästa av världar. Så är det alltså
            inte. Vi har därför fogat ett särskilt yttrande till betänkandet
            som Kristdemokraterna, Moderaterna och Folkpartiet står bakom
            och där vi pekar på bristerna med dagens system.
          </note>
          <note>
            Om man ska belysa detta från en annan utgångspunkt kan man titta
            på investeringarna som görs i staten. Trots att vi i Sverige har
            världens högsta skatter minskar nu, trendmässigt, de statliga
            investeringarna i en förfärande takt, alltså de investeringar
            som ska göra Sverige mera tillväxtinriktat och som ska göra att
            vi klarar välfärden också vid ökade påfrestningar och vid den
            ökade globaliseringen. Detta är alltså i mycket stor utsträckning
            ett resultat av det nuvarande redovisningssystemet.
          </note>
          <note>
            Herr talman! T.ex. infrastrukturinvesteringarna har numera nästan
            helt avstannat. Det är ett antal projekt som nu pågår och som
            fasas ut. Men i praktiken startas icke ett enda nytt projekt vare
            sig under år
          </note>
          <note>
            2000 eller år 2001. Underhållet har också skurits ned till en
            fullständigt ohållbar nivå. Väg- och järnvägskapitalet förfaller
            nu i rask takt i Sverige.
          </note>
          <note>
            Trots att enbart vägtrafiken i skatter och avgifter betalar in
            till staten i runda slängar 60 miljarder om året blir det mindre
            och mindre här som går till att se till att verksamheten fungerar.
          </note>
          <note>
            Herr talman! Jag blir lite bekymrad när jag läser utskottstexten
            om - i väntan på ett nytt redovisningssystem, en investeringsbudget
            och en driftsbudget -
          </note>
          <note>
            tanken på det här med Public Private Partnership.
          </note>
          <note>
            Där har utskottsmajoriteten i princip sagt att det här inte löser
            några nya problem men att det möjligtvis finns en effektivitetsvinst
            i upphandlingsskedet och i driftsskedet när det gäller de nya
            modellerna för att involvera andra parter än enbart staten i infrastrukturinvesteringar.
          </note>
          <note>
            Inte på något sätt erkänner man att det här skulle utgöra någon
            sorts effektivitetsförbättring också i hanteringen av de statliga
            medlen. Mot den bakgrunden har vi en reservation i betänkandet.
          </note>
          <note>
            Investeringarna har blivit som ett dragspel när det gäller att
            fånga upp exempelvis den ökning av sjukförsäkringarna som nu sker
            i rask takt. Det gäller alltså statens kostnader på detta område.
            I det läget blir det investeringarna som man skär ned på. Det
            är en något märklig princip. Detta pekar mot att här måste det
            till nya principer för redovisning och styrning av staten.
          </note>
          <note>
            Fredrik Reinfeldt var inne på dimensionen att väldigt mycket
            av intäkterna är av engångskaraktär; det blandas friskt. Det handlar
            om 95 miljarder i försäljning av statlig egendom - en i dagens
            läge synnerligen osäker summa. Vi har också 45 miljarder i överföring
            från AP-fonderna, rakt in i driftsbudgeten. Det är naturligtvis
            en orimlig princip. Jag skulle tro att det är därför som vi nu
            ser det motstånd som faktiskt finns i utskottet mot att övergå
            till den här principen.
          </note>
          <note>
            Det paradoxala är att oppositionen stöder regeringen i försöken
            att genomföra det här, medan utskottsmajoriteten bestående av
            socialdemokrater, vänsterpartister och miljöpartister bromsar
            utvecklingen. Detta är det, herr talman, värt att notera i sammanhanget.
          </note>
          <note>
            Får man det här nya systemet blir det självklart inte möjligt
            att ta stora utförsäljningar t.ex. och pytsa rakt in i driftsbudgeten
            eller att överföra resurser från en annan del av den offentliga
            sektorn, ålderspensionssystemet, till driftsbudgeten.
          </note>
          <note>
            Ett annat bekymmer med dagens budgetprocess, som vi nu är mitt
            uppe i, har att göra med de överskottsmål som finns och som vi
            kristdemokrater står bakom - alltså att vi ska ha ett 2-procentigt
            överskottsmål för den offentliga sektorn. Bekymret är att detta
            överskott inte på något sätt kan användas som en sorts buffert
            för oförutsedda händelser på statens område, utan hela överskottet
            hamnar i det nya ålderspensionssystemet och, delvis, hos kommunerna.
          </note>
          <note>
            Staten har alltså egentligen ingen buffert när det gäller detta
            överskott, vilket är ett annat bekymmer.
          </note>
          <note>
            Jag kan inte i dagens läge överblicka om det här på något sätt
            skulle kunna få en lösning i och med det förslag som vi om en
            stund av allt att döma kommer att rösta ja till.
          </note>
          <note>
            Herr talman! Med de principer som regeringen föreslår för ekonomisk
            styrning öppnas nu nya möjligheter att få mer ordning och reda
            och förhoppningsvis också bättre förutsättningar för långsiktiga
            och för landet viktiga investeringar.
          </note>
          <note>
            Men medan gräset gror dör kon. Det är beklagligt att regeringen
            och även utskottet i väntan på detta goda nu säger nej till att
            man ens får pröva projekt med Public Private Partnership.
          </note>
          <note>
            Jag yrkar bifall till reservationen.
          </note>
          <note type="speaker">
            Anf. 25 BO KÖNBERG (fp):
          </note>
          <note>
            Herr talman! Budgeten och redovisningen av vad som hänt ska förstås
            vara så tydliga och så informativa som möjligt. De ska underlätta
            rationella beslut och de ska bidra till en god uppföljning, bl.a.
            från oss här i riksdagen - gärna också från allmänheten, medierna
            och andra som kan tänkas vara intresserade.
          </note>
          <note>
            I en motion som har Karin Pilsäter som första namn och som innehåller
            flera yrkanden talar vi i ett par att-satser vänligt om att vi
            ska ha en övergång till resultatbudget och resultatredovisning
            och om att detta kan vara bra för att försöka förhindra att investeringar
            antingen tränger undan eller undanträngs av löpande driftskostnader,
            beroende på det redovisningssystem som vi har. Vi har också velat
            sända signalen att det är bra att modeller utvecklas för s.k.
          </note>
          <note>
            Public Private Partnership. Det senare har Vägverket varit inne
            på, och regeringen verkar tycka att det kan vara bra med åtminstone
            något försök. Trafikutskottet har nyligen diskuterat det hela.
          </note>
          <note>
            De två att-satserna har avstyrkts av majoriteten i finansutskottet.
            Det är väl bara att konstatera att utskottsmajoriteten har visat
            en imponerande uppfinningsrikedom i att hitta invändningar mot
            de utvecklingstrender som regeringen och oppositionen i finansutskottet
            är intresserade av. Möjligen är förmågan något mindre när det
            gäller att se brister i dagens system och dagens modell.
          </note>
          <note>
            Herr talman! I avsikt att försöka underlätta ett rationellt beslutsfattande
            har mänskligheten hittills uppfunnit ett och annat medel för att
            hjälpa oss i en svår värld. Två av dem gäller det ekonomiska området
            - periodisering respektive nuvärde.
          </note>
          <note>
            Detta med periodisering låter tråkigt men det är bara att se
            på sig själv eller på sina grannar, släktingar och vänner. Ibland
            måste man vara beredd att periodisera för att kunna fatta ett
            rationellt beslut. Annars skulle förstås valet mellan att tillbringa
            semestern på hotell eller att köpa sommarstuga något snedvridas
            av det faktum att hotellhyran blir 20 000 kr och kostnaden i samband
            med köpet av sommarstugan blir
          </note>
          <note>
            500 000 kr. Ingen familj jämför ju rakt av för att sedan konstatera
            att man självklart ska välja det billigaste. I stället försöker
            man förstås jämföra de olika alternativen. I första hand utgår
            man kanske från vad man allra helst vill göra. Men sedan när det
            kommer till kostnaderna försöker man skilja mellan det som går
            åt omedelbart eller, som i det här fallet, under några trevliga
            semesterveckor och det som man kan använda många somrar framåt.
          </note>
          <note>
            Det här är så banalt att jag nästan skäms för att säga det från
            riksdagens talarstol. Men det är nödvändigt i en situation där
            vi från riksdagens sida ännu inte har kunnat åstadkomma ett system
            där vi fullt ut använder oss av det relativt enkla medlet periodisering.
          </note>
          <note>
            Sedan har vi nuvärdet, som det väl närmast talas illa om - såvitt
            jag kan se i finansutskottets betänkande. Det är möjligt att vi
            skulle ha protesterat på den punkten vid justeringen - vad vet
            jag?
          </note>
          <note>
            De flesta har på det personliga planet lätt att ta till sig tankegången
            kring situationen att man får välja mellan att få 1 000 kr samma
            eftermiddag eller att få pengarna om tio år. Då är det många som
            vill ha
          </note>
          <note>
            1 000 kr med en gång i stället för om tio år. För att klara av
            den typen av jämförelser - mellan pengar nu och pengar sedan,
            mellan uppoffringar som kanske ligger tidigare än inkomsterna
            och vice versa - har vi hittills uppfunnit idén med nuvärdet;
            detta för att kunna åstadkomma ett bättre underlag för att fatta
            rationella beslut.
          </note>
          <note>
            Herr talman! Ett par exempel nämns i betänkandet. Jag har egentligen
            flera invändningar men jag ska uppehålla mig vid två av dem.
          </note>
          <note>
            Ett exempel är att ett JAS-plan skulle störta - vilket högre
            makter förstås förbjude. Detta skulle i sammanhanget omedelbart
            få effekt. Men nu är det väl så att staten, mest beroende på sin
            storlek, har kommit fram till att detta med att betala försäkringspremier
            till andra inte är någon höjdare, utan man kan tjäna pengar på
            att vara så stor själv att man slipper betala försäkringspremier.
            Att detta i sig säkert helt rationella ställningstagande - här
            gäller det också större landsting och kommuner i vårt land - skulle
            få direkta effekter på hur vi fattar beslut, beroende på hur det
            bokförs, förefaller mig vara något som man borde använda som en
            invändning mot systemet snarare än som ett argument mot att göra
            förändringar.
          </note>
          <note>
            Ett annat exempel som nämns är att en ny regering skulle kunna
            tycka illa om beslut som har fattats tidigare. Det har förstås
            förekommit i världshistorien och kommer att förekomma även i fortsättningen.
            Om jag förstår utskottstexten rätt skulle en regering när det
            gäller ett gammalt beslut som fattades för kanske tre fyra år
            sedan och som rör något som har en livslängd på kanske 20-25 år
            eller ännu värre 50 år, därför vilja fatta beslutet att skriva
            av allt det eländet på en gång. Och så kan det förstås vara.
          </note>
          <note>
            Det man frågar sig är vilken relevans det har för ställningstagandet
            att skaffa oss ett bättre sätt att redovisa vår budget på och
            att se till att vi kan jämföra kostnader och intäkter och inte
            bara inbetalningar och utbetalningar. Jag har trots försök att
            läsa texten inte kunnat begripa slutsatsen på den punkten.
          </note>
          <note>
            Herr talman! Med vår motion ville vi sända några uppmuntrande
            hälsningar till regeringen att vi tyckte att man på den här punkten
            var på rätt väg när det gällde planerna att övergå till mer av
            resultatredovisning och att skapa bättre möjligheter att jämföra
            investeringar och driftsutgifter. Det är ju inte varje dag vi
            känner att det finns anledning att sända uppmuntrande hälsningar
            till regeringen. Det är nog inte ens varje månad vi känner att
            det finns anledning till detta. Men vi försökte göra det.
          </note>
          <note>
            Vi försökte också stänka lite vigvatten på arbetet med att pröva
            och utveckla den s.k. Public Private
          </note>
          <note>
            Partnership-modellen som enligt vissa erfarenheter, om man får
            tro Vägverkets rapport, i andra länder som England och Finland
            kanske har sparat 15 %.
          </note>
          <note>
            Men vi hade, herr talman, inte så mycket för det eftersom det
            visade sig att man i det parti som är samma parti som det som
            sitter i regeringen, var mindre entusiastisk över detta än vad
            vi var. Det var tråkigt tycker vi.
          </note>
          <note>
            Därför vill jag, herr talman, yrka bifall till reservationen
            och rekommendera läsning av det särskilda yttrandet om ekonomisk
            styrning.
          </note>
          <note type="speaker">
            Anf. 26 HANS HOFF (s):
          </note>
          <note>
            Herr talman! I finansutskottets betänkande nr 13
          </note>
          <note>
            behandlas den fortsatta utvecklingen av den ekonomiska styrningen.
          </note>
          <note>
            Den ekonomiska styrningens främsta uppgift är att vara ett verktyg
            för politikens förverkligande. Det innebär att den måste skapa
            förutsättningar för en god kontroll av statens finanser, för en
            resursfördelning i enlighet med de politiska prioriteringarna
            samt för en hög produktivitet och effektivitet i användandet av
            våra gemensamma resurser.
          </note>
          <note>
            Utskottet redovisar i betänkandet utgångspunkterna för det fortsatta
            utvecklingsarbetet vad gäller den ekonomiska styrningen i staten.
            Detta utvecklingsarbete bör ses som en fortsättning av det arbete
            som pågått under den senaste tioårsperioden.
          </note>
          <note>
            Den reformerade budgetprocessen och utvecklingen av den statliga
            redovisningen har skapat förutsättningar för större överskådlighet,
            mer rationella beslut och bättre uppföljningsinstrument. Dessa
            erfarenheter bör vara utgångspunkter för det fortsatta utvecklingsarbetet.
          </note>
          <note>
            Mot den bakgrunden är målen för det fortsatta utvecklingsarbetet
            bl.a. att förbättra möjligheterna att utifrån statsbudgeten få
            en god bild av den statliga ekonomin, att relatera den budgeterade
            resursförbrukningen till fastställda mål så att prioriteringsdiskussioner
            underlättas samt att ställa resultatet av en verksamhet mot de
            resurser som förbrukats inom verksamheten.
          </note>
          <note>
            Utgångspunkterna för det fortsatta utvecklingsarbetet är att
            statens budget ska kunna presenteras i termer av intäkter och
            kostnader, inbetalningar och utbetalningar samt tillgångar och
            skulder.
          </note>
          <note>
            Syftet är att uppställda mål och resultat bättre ska kunna ställas
            i relation till förbrukade resurser. I
          </note>
          <note>
            statsbudgeten ska utöver mål även kostnadsramar för statlig verksamhet
            föreslås samt att styrningen av enskilda myndigheter och deras
            sakverksamheter ska verksamhetsanpassas.
          </note>
          <note>
            Utskottet välkomnar ett fortsatt utvecklingsarbete av de ekonomiska
            styrsystemen. Informationen till riksdagen blir på detta sätt
            mer omfattande och mer heltäckande.
          </note>
          <note>
            Samtidigt framför utskottet ett antal synpunkter som bör beaktas
            i det fortsatta utvecklingsarbetet, inte minst vad gäller risken
            för en ökad komplexitet och därmed risker för försämringar i överskådlighet
            för riksdagen men även för allmänheten i dess förutsättningar
            att ta del av informationen.
          </note>
          <note>
            Det är också enligt vår mening av stor vikt att omsorg ägnas
            åt att överväga hur riksdagens arbete påverkas av förändringarna
            samt hur riksdagens inflytande kan utvecklas och stärkas.
          </note>
          <note>
            Därför anser utskottet att det även fortsättningsvis är angeläget
            att den parlamentariska referensgrupp som knutits till VESTA-projektet
            ges goda möjligheter att löpande följa arbetet med utvecklingen
            av de ekonomiska styrsystemen.
          </note>
          <note>
            Herr talman! Till betänkandet är fogat en reservation från Moderaterna,
            Kristdemokraterna och Folkpartiet vad gäller alternativ finansiering
            av infrastrukturprojekt. Utskottsmajoriteten konstaterar att regeringen
            har i uppdrag att utreda och överväga vilka möjligheter till alternativ
            finansiering som finns vad gäller infrastrukturprojekt.
          </note>
          <note>
            Utskottsmajoriteten konstaterar vidare att denna typ av finansiering
            inte i sig ökar det samhällsekonomiska utrymmet för infrastrukturinvesteringar
            samt att finansieringen kan vara inoptimal för staten.
          </note>
          <note>
            Med detta, herr talman, yrkar jag bifall till hemställan i finansutskottets
            betänkande nr 13 och avslag på reservationen.
          </note>
          <note type="speaker">
            Anf. 27 FREDRIK REINFELDT (m) replik:
          </note>
          <note>
            Herr talman! Hans Hoff valde att mycket försiktigt gå över utskottsbetänkandet
            på ett sätt som jag tror att de flesta skulle kunna tänkas instämma
            i.
          </note>
          <note>
            Hans Hoff nämner som skäl för att göra denna förändring att det
            för allmänheten ska vara mer transparent. Då vore det bra om han
            också skulle kunna konstatera att det faktiskt är ett problem
            vi har i dag med den kassamässiga arbetsmetoden. Det blir svårt
            bl.a. för människor som inte dagligdags sitter i finansutskottet
            och jobbar med ekonomisk politik att faktiskt skilja agnarna från
            vetet och att se vad som är riktiga intäkter och kostnader och
            vad som är belopp av engångskaraktär.
          </note>
          <note>
            Sedan nämner Hans Hoff detta med PPP-
          </note>
          <note>
            finansieringen och säger att det inte nödvändigtvis ökar det
            samhällsekonomiska utrymmet. Men se det är just en av idéerna
            att det ska göra det. Man ska kunna öppna för andra att vara med
            och delfinansiera och kanske t.o.m. ta ett mycket stort löpande
            ansvar för bl.a. vägbyggnationer, tunnelbyggnader och annat som
            kan behövas i en framtid. Vi står ju i dag still inför det faktum
            att dessa pengar, vilket Mats Odell också var inne på, ibland
            används för att korrigera andra siffror och att det är svårt för
            regeringen att få fram medel. Det har t.o.m. dragits in på dessa
            områden. Det gör att när det gäller storstäder och andra angelägna
            projekt går mycket av infrastrukturinvesteringarna i stå.
          </note>
          <note>
            Det är väldigt allvarligt om man inte ser att det är poängen.
            På det här viset kan vi få ett system som för till mer medel,
            men som också i en framtid på ett mer riktigt sätt kostnadsför
            denna investering över alla de år som en sådan infrastrukturinvestering
            ska användas.
          </note>
          <note type="speaker">
            Anf. 28 HANS HOFF (s) replik:
          </note>
          <note>
            Herr talman! När det gäller den första delen är det klart att
            även dagens system har brister. Självfallet är det på det viset
            och det har också från denna talarstol tagits fram. Jag konstaterar
            att i det arbete som nu pågår i både riksdagskommittén och den
            parlamentariska referensgruppen förs de diskussionerna. Det finns
            också en enighet i utskottet om det fortsatta arbetet kring detta.
          </note>
          <note>
            När det gäller den alternativa finansieringen vill jag konstatera
            att oavsett vilken finansieringsmodell man använder är det totalt
            sett någon som på något sätt i alla fall ska betala infrastrukturinvesteringarna.
          </note>
          <note>
            Antingen betalas det över statsbudgeten, eller också betalas
            det genom avgifter eller på annat sätt av trafikanterna. På ett
            eller annat sätt ska det finansieras eller betalas, oavsett om
            det är i statlig regi eller i privat regi. Jag får utgå från att
            även privata byggentreprenörer vill ha avkastning på sitt kapital.
            Det är alltså en del när det gäller just finansieringen att totalt
            sett måste det ändå betalas på ett eller annat sätt.
          </note>
          <note>
            Det man också kan säga när det gäller detta är att det kan finnas
            en del som är inoptimal för staten, är att vi låser fast utgiftsmassan.
            Denna blir mer fixerad över en längre tid.
          </note>
          <note>
            Jag vill passa på att ställa en fråga till moderaten
          </note>
          <note>
            Fredrik Reinfeldt. Ni framhåller i er reservation:
          </note>
          <note>
            "Sådana finansieringsmodeller bör därför prövas av staten vid
            exempelvis vägbyggande men bör också kunna prövas i andra sammanhang."
          </note>
          <note>
            I vilka andra sammanhang vill moderaterna pröva
          </note>
          <note>
            PPP?
          </note>
          <note type="speaker">
            Anf. 29 FREDRIK REINFELDT (m) replik:
          </note>
          <note>
            Herr talman! Det är bara ett konstaterande av att principen inte
            är låst till att tillämpas enbart för vägutbyggnad. Man ska inte
            låsa tanken vid detta. Vi ska inte här i riksdagen peka ut exakt
            vad denna princip ska kunna användas för, utan det viktiga är
            att vi släpper fram denna typ av tänkande, som krockar med mycket
            i vårt gamla sätt att se på den här typen av investeringar. Det
            har där i princip handlat om att låsa ett belopp inom statsbudgeten
            för investeringar, och därutöver blir det intet.
          </note>
          <note>
            I en tid när detta används som budgetregulator och när man drar
            ned på investeringarna blir resultatet precis det som medborgarna
            känner, nämligen att det byggs oerhört lite. Detta är väl allra
            mest kännbart i våra storstadsregioner.
          </note>
          <note>
            Hans Hoff nämner återigen totalbeloppet. En av idéerna är att
            man ska kunna upphandla i konkurrens och därmed få ett effektivare
            utnyttjande av befintliga resurser, vilket bl.a. PPP öppnar för.
            Det kan komma in andra aktörer vad gäller inte bara byggande utan
            också drift av vägar, av tunnlar och av andra objekt som man kan
            tänka sig att bygga.
          </note>
          <note>
            Jag tycker att det viktiga är att vi inte ställer oss i vägen.
            Vi har noterat att också näringsminister Björn
          </note>
          <note>
            Rosengren i något sammanhang har sagt att han kan tänka sig att
            titta på detta som något intressant för framtiden. Jag tror att
            det är viktigt att utskottsmajoriteten i fortsättningen ställer
            sig något mer positiv till den här möjligheten att få i gång de
            vägbyggen och andra infrastrukturinvesteringar som vi i dag är
            i så stort behov av.
          </note>
          <note type="speaker">
            Anf. 30 HANS HOFF (s) replik:
          </note>
          <note>
            Herr talman! Frågan är om en effektivisering åstadkoms genom
            finansieringen eller genom organisationen av genomförandet av
            infrastrukturprojekt, som det gäller i detta fall. Konkurrensutsättning
            och stringens i budgethållning och i utgifter på infrastrukturområdet
            ingår i det som krävs för att totalt sett kunna genomföra infrastrukturprojekt
            på ett för staten optimalt sätt, till en så låg kostnad som möjligt
            för staten. Nyckeln till detta är om det direkt är kopplat till
            ett genomförande med PPP eller kan ske i annan regi. Jag utgår
            från att man mycket väl kan genomföra det också i annan regi och
            kan få samma effekter genom konkurrensutsättning och stringens
            i genomförandet av projektet.
          </note>
          <note>
            Samtidigt är det nu så att regeringen har fått i uppdrag att
            analysera och utreda frågan om alternativ finansiering, och den
            ska återkomma till riksdagen sedan detta blivit lite bättre belyst.
          </note>
          <note type="speaker">
            Anf. 31 MATS ODELL (kd) replik:
          </note>
          <note>
            Herr talman! Låt mig först konstatera att Hans
          </note>
          <note>
            Hoff och den borgerliga oppositionen i princip är överens om
            vart vi är på väg. Det står ett enigt utskott bakom att det behövs
            en ny redovisningsprincip av den karaktär som skisseras i budgetpropositionen
            och att det finns fördelar med Public Private Partnership.
          </note>
          <note>
            Det märkliga är att hela utskottstexten och även
          </note>
          <note>
            Hans Hoffs inlägg går ut på att det egentligen inte finns några
            fördelar med detta och att det inte är någon lösning på resursproblemen.
            Ni måste bestämma er för om det är bra eller inte är bra. Vi måste,
            herr talman, konstatera att en PPP-lösning innebär en mycket noggrannare
            prövning - jag skulle vilja säga ytterst å skattebetalarnas vägnar
            - av om projektet är samhällsekonomiskt långsiktigt lönsamt. Det
            är trots allt en oerhört viktig vinst i det här sammanhanget.
          </note>
          <note>
            Jag tycker nog också att regeringen, om den nu ska pröva detta,
            skulle ha begärt ett bemyndigande från riksdagen att nu genomföra
            ett eller ett par sådana här projekt på prov. I det korta perspektivet
            är det alldeles upppenbart att resursproblemet vad gäller investeringar
            är akut. Detta hade man kunnat lösa om man hade vänt sig till
            riksdagen, men man har här väntat och och väntat och fortsätter
            att vänta. På vad?
          </note>
          <note>
            Det är oerhört allvarligt att all investeringsverksamhet avstannar
            trots att vi har en högkonjunktur. Här finns alltså ett uppenbart
            resursproblem.
          </note>
          <note>
            Det skulle vara intressant att höra Hans Hoff förklara på vilket
            sätt PPP inte skulle vara en dellösning på det akuta resursproblem
            som vi i dag upplever.
          </note>
          <note type="speaker">
            Anf. 32 HANS HOFF (s) replik:
          </note>
          <note>
            Herr talman! Jag vill först säga att regeringen i förra veckan
            fick i uppdrag av riksdagen att genomföra en analys och utredning
            av alternativ finansiering enligt PPP-modellen. Det har i propositionen
            och även i den borgerliga reservationen anförts uppgifter om att
            det skulle kunna göras cirka femtonprocentiga effektivitetsvinster,
            och det finns internationella exempel att peka på i det sammanhanget.
          </note>
          <note>
            Den här utredningen kommer väl att visa om det finns möjligheter
            att göra 15-procentiga effektivitetsvinster på de belopp som det
            handlar om eller inte.
          </note>
          <note>
            Det är fråga om gigantiska summor, och det kan finnas olika aspekter
            på om detta har uppnåtts.
          </note>
          <note>
            Stora delar av detta har sannolikt organisatorisk karaktär och
            gäller i sig inte hur man finansierar projekten. Det är inte finansieringsfrågan
            utan en organisatorisk fråga hur man genomför de här olika projekten.
            Den utredning som regeringen gör ska återkomma till detta, och
            även vi får säkert anledning att återkomma till det.
          </note>
          <note>
            Jag vill konstatera att oavsett hur infrastrukturprojekt genomförs
            ska de betalas. Asfalten, betongen och de markägare vars mark
            vi löser in ska betalas.
          </note>
          <note>
            Stora delar av de infrastrukturprojekt som genomförs har fasta
            kostnader, och möjligheterna till minskningar är där oerhört begränsade.
          </note>
          <note>
            Jag vill ställa en fråga till Mats Odell. I er motion
          </note>
          <note>
            T210 skriver ni att minst tio infrastrukturprojekt bör startas
            inom två år med alternativ finansiering enligt
          </note>
          <note>
            PPP-modellen. Vart och ett av dessa projekt är i sig omfattande,
            och i kombination med redan beslutade projekt kommer detta att
            ta oerhört stora samhällsresurser i anspråk.
          </note>
          <note>
            Mats Odell! Anser kristdemokraterna att det samhällsekonomiska
            utrymmet kan öka kraftigt beroende på vilken finansiering som
            kommer till användning?
          </note>
          <note type="speaker">
            Anf. 33 MATS ODELL (kd) replik:
          </note>
          <note>
            Herr talman! Låt mig först om de projekt som finns i vår motion
            på trafikområdet säga att samtliga dessa ligger inom det ansvariga
            verkets investeringsplaner. Problemet är att vi har en akut resursbrist.
          </note>
          <note>
            Hans Hoff räknar upp allt som ska betalas - asfalt, betong och
            markägare - men kassan är ju tom. Trots de starka statsfinanserna
            och trots att ni skryter över hur bra det går för Sverige finns
            det i dag icke en krona till detta. Det är patetiskt att höra
            Hans Hoff säga: Alla resurser finns - vad är det för problem som
            ni i oppositionen målar upp?
          </note>
          <note>
            Hans Hoff! Icke ett projekt kommer i gång under
          </note>
          <note>
            2000 och under 2001. Detta är problemet. Den tvehågsenhet som
            kommer till uttryck i betänkandet och den tvekan som regeringen
            har visat på detta område är uttryck för oansvarighet, inte minst
            mot bakgrund av den nollvision som regeringen har gjort till ett
            jättestort nummer. Jag tycker att majoriteten lite bättre behöver
            förklara hur man löst resursproblemet. I så fall: Vad skönt att
            ni har löst alla problem! Underbart!
          </note>
          <note type="speaker">
            Anf. 34 HANS HOFF (s) replik:
          </note>
          <note>
            Herr talman! Ja, visst ligger dessa projekt i Vägverkets planering,
            men de planeras inte bli startade inom två år. Det handlar om
            att få fram pengar för detta. Om det är så som det står i reservationen,
            att det ska finansieras på ett sådant sätt att det belastar statsbudgeten,
            utgår jag från att det blir en form av skuggtullar som kommer
            att belasta statsbudgeten.
          </note>
          <note>
            Dessa pengar måste då tas fram. De måste fram under kanske 15-20
            år, varje år, för att finansiera de här vägprojekten.
          </note>
          <note>
            Det är väl det här man kan fundera på. Jag känner när det gäller
            kristdemokraterna, den här motionen och det som framförts här
            att det handlar om något som påminner om kejsarens nya kläder.
            Det låter väldigt bra, och det ser väldigt bra ut vid första anblicken,
            men när man sedan börjar titta på det lite närmare är det kanske
            inte så där väldigt mycket bevänt med det.
          </note>
          <note type="speaker">
            Anf. 35 JOHAN LÖNNROTH (v):
          </note>
          <note>
            Fru talman! Jag ska yrka bifall till hemställan i utskottets
            betänkande.
          </note>
          <note>
            Det är lite av en paradox att Vänsterpartiet står bakom ett betänkande
            som handlar om budgetprocessen, och att reservanterna är borgarna.
            Det är väl kanske vi som har varit de som mest har kritiserat
            delar av den nya budgetprocessen. Framför allt är det kanske då
            principen om utgiftstak som vi tycker har varit alltför doktrinärt
            tolkad i den nya budgetprocessen.
          </note>
          <note>
            Vi kommer att fortsätta att kritisera utgiftstaken.
          </note>
          <note>
            Vi anser att det är nödvändigt att nu i vår höja utgiftstaken
            på vissa av de allra mest känsliga områdena.
          </note>
          <note>
            Men vi var faktiskt med på att genomföra huvudprinciperna i det
            nya budgetsystemet som trädde i kraft 1996. Det var nödvändigt
            att skapa en förbättrad disciplin. Det som framför allt tvingade
            fram den ökade disciplinen var erfarenheterna från åren 1991-
          </note>
          <note>
            1994. Moderaterna krävde mera pengar till militären och mera
            pengar till vägar - precis som nu: Nu ska de ha 30 miljarder mer
            under nästa mandatperiod till vägbyggen. Folkpartiet ska ha mera
            pengar till skolan, och det ville man redan då. Kristdemokraterna
            ska ha ett antal fler miljarder till vården. Sedan hade vi också
            Ny demokrati som var rörande överens om att man skulle sänka alla
            skatter med gigantiska belopp. Det som hände var naturligtvis
            att alla fick ge sina goda gåvor, och resultatet blev statsfinansiellt
            kaos.
          </note>
          <note>
            Sedan var det då nödvändigt att skapa reda i det här. Och nu
            har vi - tack och lov - en rödgrön reda.
          </note>
          <note>
            Vi har en mycket hård budgetdisciplin, som vi kanske tycker har
            gått lite väl långt på vissa punkter, men den var som sagt var
            ett resultat av den eländiga röra som skapades de här åren. På
            samma sätt hävdar den amerikanske ekonomen Krugman att Maastrichtavtalets
            extrema krav på konvergens och disciplin hade sin grund i att
            ett antal italienska byråkrater hade hittat på dem, därför att
            det där var ett så korrupt och lösligt statsfinansiellt system
            att man helt enkelt var tvungen att hitta på den typen av ganska
            konstifika regler.
          </note>
          <note>
            Jag vill säga till Mats Odell att jag inte förstår det här riktigt.
            Han påstår att vi skulle finansiera driften genom att sälja. Men
            det är ju faktiskt vi som står för principen att man ska direktavskriva
            investeringarna.
          </note>
          <note>
            Det är ju snarare så att vi använder en del av försäljningsinkomsterna
            till just investeringar. Men Mats
          </note>
          <note>
            Odell m.fl. vill, precis som Hans Hoff har talat om här, ösa
            in ytterligare ett antal miljarder, som ska upplånas dessutom
            och sedan belasta statsbudgeten framöver. Sedan vill de sälja
            ännu mer. Det är ju snarare de som står för principen att använda
            försäljningsinkomster till driften.
          </note>
          <note>
            Då går jag över till den s.k. alternativa finansieringen. Först
            vill jag kommentera de 15-20 % som man skulle kunna spara. Det
            är ju riktigt som Hans
          </note>
          <note>
            Hoff säger: Det handlar om organisatoriska besparingar i huvudsak.
            Det är helt enkelt så att man har infört mera av anbudskonkurrens
            och entreprenader, ett system som vi faktiskt har haft här i Sverige.
            Både
          </note>
          <note>
            Banverket och Vägverket har länge använt principen med anbudskonkurrens.
            Talet om de här 15-20 %
          </note>
          <note>
            handlade alltså just om att man i England och Finland införde
            det system som vi redan hade infört, så det är en fullständig
            illusion att tro att vi skulle kunna spara en massa pengar på
            den s.k. alternativa finansieringen, som inte är någon alternativ
            finansiering till att börja med.
          </note>
          <note>
            Det finns en finansminister i Finland som företräder Moderaternas
            broderparti, som heter Niinistö.
          </note>
          <note>
            Han har uttalat sig om Lahtisvägen, som har finansierats med
            den här metoden. Han har bl.a. sagt i någon intervju att han frågar
            sig hur det här kan vara så fördelaktigt, med tanke på att det
            ju bara handlar om att kostnaden ändå flyttas över till staten.
            Det säger
          </note>
          <note>
            Niinistö. Jag rekommenderar Fredrik Reinfeldt att göra en liten
            resa till Finland och prata med sin kollega där om erfarenheterna.
          </note>
          <note>
            Det är också ganska paradoxalt att den här s.k.
          </note>
          <note>
            nya metoden ju ska bygga på att man ska betala s.k.
          </note>
          <note>
            skuggvägtullar. Det gäller alltså inte riktiga vägtullar, utan
            skuggvägtullar. Den här principen med skuggpriser är faktiskt
            någonting som tillämpades ganska omfattande i det sovjetiska planhushållningssystemet.
          </note>
          <note>
            Där tog man alltså inte riktiga marknadsavgifter, vare sig på
            kapitalet eller på naturresurserna. Det var en av anledningarna
            till det gigantiska slöseriet med råvaror, naturresurser och maskinutrustning.
            Man hade alltså inga riktiga marknadsprinciper utan tillämpade
            skuggpriser som den centrala planapparaten i Moskva räknade ut
            med oerhört avancerade matematiska metoder. Det är alltså det
            som ni borgare nu vill införa i Sverige! Men man kan läsa t.ex.
            Cederschiöld i
          </note>
          <note>
            Dagens Nyheter där han pläderar mot vägavgifter.
          </note>
          <note>
            Han talar då med darr på stämman om att lågavlönade tvingas ställa
            bilen osv. Ja visst! Det är samma sak med priserna på järnvägen.
            Varför föreslår inte Moderaterna skuggavgifter på järnvägarna
            eller teletaxorna? Jag förstår inte principen. Varför ska det
            vara just vägarna som inte ska tillämpa den sunda marknadsmässiga
            princip som innebär att det faktiskt är brukarna som ska betala?
          </note>
          <note>
            Jag läste i någon tidning i dag att man nu diskuterar att införa
            vägavgifter kring Arlanda flygplats, därför att man klarar helt
            enkelt inte miljökraven om koldioxidutsläppen om man inte inför
            detta. Det hoppas jag verkligen att man klarar av att genomföra,
            därför att det är ju inte särskilt poppis. Vi vet ju vad som händer.
            Det har vi upplevt nere i Göteborg. Vi har tillsammans med Miljöpartiet
            och en ganska vacklande socialdemokrati pläderat för nödvändigheten
            av att införa någon sorts vägavgifter.
          </note>
          <note>
            Det är alltså så att våra storstäder hotas - det visar alla undersökningar
            - av att de kommer att totalt korka igen. Det kan alltså bli en
            miljökatastrof, för dessutom är det frågan om städer som inte
            kommer att vara trevliga att över huvud taget vistas i. Och en
            del av er borgare tror uppenbarligen att man kan lösa det här
            genom att fortsätta att bygga gigantiska trafikapparater, som
            dessutom ska betalas av skattebetalare i hela landet. Även norrlänningarna,
            som har sett vägunderhållet mer eller mindre försvinna, ska vara
            med och via skattsedeln betala detta. Detta ska alltså inte bilisterna
            i storstäderna betala, utan det ska skattebetalarna ställa upp
            på. Det är en ohämmad populism som gör att ni inte mäktar med
            och klarar av att införa den sunda marknadsprissättningsprincipen
            på den knappa tillgången på mark och natur i storstäderna. Men
            som sagt var: Tack och lov finns bara den här blå smeten här i
            Stockholmsområdet. I denna riksdag råder som sagt var den rödgröna
            redans och ordningens majoritet, och så ska vi ha det!
          </note>
          <note type="speaker">
            Anf. 36 MATS ODELL (kd) replik:
          </note>
          <note>
            Fru talman! Johan Lönnroth säger att det för närvarande råder
            en rödgrön reda. Sedan börjar han beskriva denna rödgröna reda
            i Vänsterpartiets ställningstaganden i det aktuella betänkandet.
          </note>
          <note>
            Vänsterpartiet står bakom den föreslagna budgetprocessen, men
            å andra sidan vill man riva upp utgiftstaken. Man stod bakom utgiftstaken
            år 1996. Det som då Kristdemokraterna, Folkpartiet och Moderaterna
            ville var fel. Deras utgifter var fel, och därför behövdes ett
            utgiftstak. Men vad Vänstern och Johan
          </note>
          <note>
            Lönnroth nu vill är rätt, och då ska utgiftstaken lyftas av i
            vördnad för kraven på nya utgifter från Vänsterpartiet. Det är
            en kort beskrivning av denna rödgröna reda.
          </note>
          <note>
            Johan Lönnroth säger att det är en illusion att tro att besparingarna
            kan bli 15 %. Sedan står han bakom majoritetstexten som lovsjunger
            just denna del av
          </note>
          <note>
            PPP-projekten. Det är just dessa effektivitetsvinster som är
            den stora fördelen, medan det inte löser några resursproblem.
            Johan Lönnroths krav på vad som är reda är med förlov sagt väldigt
            lågt ställda. Står Johan
          </note>
          <note>
            Lönnroth bakom majoritetstexten, eller gör han det inte? Han
            hattar fram och tillbaka i varje tänkbar dimension.
          </note>
          <note>
            Varför skuggtullar på just vägarna?, frågar Johan
          </note>
          <note>
            Lönnroth. Jo, därför att vägtrafiken redan betalar ca
          </note>
          <note>
            60 miljarder kronor i skatter och avgifter för att kunna få en
            rimlig infrastruktur. Sedan tar Johan Lönnroth upp en helt annan
            fråga. Behöver vi någon sorts miljöavgifter i olika avseenden?
            Det är vi kristdemokrater inte alls främmande för. Men det är
            inget argument i det här sammanhanget.
          </note>
          <note>
            Johan Lönnroth talar om koldioxidutsläppen från flyget. Det är
            1,6 miljoner ton för samtligt inrikesflyg och utrikesflyg. Stängningen
            av Barsebäck 1, Johan
          </note>
          <note>
            Lönnroth, innebär ökade koldioxidutsläpp på 4 miljoner ton, men
            det bryr sig inte Johan Lönnroth om.
          </note>
          <note type="speaker">
            Anf. 37 JOHAN LÖNNROTH (v) replik:
          </note>
          <note>
            Fru talman! Jag har inte talat om att riva upp hela systemet
            med utgiftstak. Jag talar om att jag gör bedömningen att det nu
            framöver - år 2001, år 2002 och år 2003 - är nödvändigt att lyfta
            utgiftstaket med ett antal miljarder. Jag har ganska gott hopp
            om att vi ska få med oss regeringen på detta. De erfarenheter
            vi hade med de ökade sjukskrivningarna och högskostnadsskyddet,
            och debatterna om dem, gör att vi gör bedömningen att vi nu har
            en sådan stark budgetsituation att det finns utrymme för ett höjt
            budgettak.
          </note>
          <note>
            Vi står helt och fullt bakom majoritetstexten. Läs på, Mats Odell!
            Det konstateras bara att Vägverket och andra har talat om 15-20
            % i besparingar. Det står inte att regeringen eller utskottsmajoriteten
            tror att man kan åstadkomma dessa besparingar här i
          </note>
          <note>
            Sverige genom att införa er nya bluffmetod att alternativfinansiera
            vägar.
          </note>
          <note>
            Det finns ett antal beräkningar av bilismens kostnader. Det är
            inte alldeles enkelt att göra sådana beräkningar. I grova drag
            är det fortfarande så att bilismen inte bär sina totala samhällsekonomiska
            kostnader, inräknat miljökostnaderna.
          </note>
          <note>
            Det är fullständigt obegripligt varför ni inte kan acceptera
            att man också på detta område ska införa den sunda principen att
            de som använder de knappa resurserna, nämligen bilisterna, ska
            vara med och bära sina fulla kostnader. Det gäller speciellt i
            storstäderna, eftersom det är där miljökostnaderna och stadsbyggnadskostnaderna
            är som allra störst.
          </note>
          <note type="speaker">
            Anf. 38 MATS ODELL (kd) replik:
          </note>
          <note>
            Fru talman! Johan Lönnroth är en mästare i förfining av Vänsterpartiets
            affärsidé i svensk politik, att rida på två hästar samtidigt i
            olika riktningar, att både vara i regeringsställning och bedriva
            opposition mot denna regerings politik.
          </note>
          <note>
            Visst står vi bakom betänkandets majoritetstext, säger Johan
            Lönnroth. Men sedan är han emot och säger: Det finns inga vinster
            på det här området. Hela hans inlägg går ut på att det som står
            är nonsens. Det är bara Vägverket som talar om detta. Med sådana
            stödpartier tycker jag synd om den sittande regeringen.
          </note>
          <note>
            Johan Lönnroth säger att det bara är år 2001, år
          </note>
          <note>
            2002 och år 2003 som vi tillfälligt behöver lätta lite grann
            på taken, och sedan ska de på igen. Tro t den som vill!
          </note>
          <note type="speaker">
            Anf. 39 JOHAN LÖNNROTH (v) replik:
          </note>
          <note>
            Fru talman! Mats Odell får tro precis vad han själv vill. Det
            är inget som helst problem för mig om han vill tolka det som att
            vi sitter på två hästar.
          </note>
          <note>
            Vänsterpartiet är inte något regeringsparti. Om
          </note>
          <note>
            Mats Odell läser innantill i budgethandlingarna ser han att vi
            har ställt oss bakom de allmänna riktlinjerna och de övergripande
            siffrorna. Men det är inte så att vi har förhandlat om varje bokstav
            och varje formulering i budgetpropositionen. Vi förbehåller oss
            rätten att ha en åsikt, och vi har diskuterat även detta med regeringen.
          </note>
          <note>
            Vi tänker föra en öppen debatt. Vänsterpartiet är ett parti som
            inte sitter i regeringen. Vi kommer att ifrågasätta och kritisera
            delar av regeringspolitiken.
          </note>
          <note>
            Vi har förhandlingar som kan vara väl så tuffa. Nu senaste gången
            var de väldigt hårda. Sedan står vi bakom och tar ansvar för helheten.
            Det gör vi också nu. Men det är inte så att vi kommer att lägga
            munkavle på oss och bli tysta. Vi kommer att lägga fram våra förslag
            och driva dem så hårt vi någonsin kan.
          </note>
          <note type="speaker">
            Anf. 40 FREDRIK REINFELDT (m) replik:
          </note>
          <note>
            Fru talman! Jag vet inte om Johan Lönnroth var kampsångare i
            sin ungdom. Det enda som saknades i slutet av öppningsanförandet
            var musik. Det var en riktig schvung mot de borgerliga och hur
            eländigt allting var.
          </note>
          <note>
            Historieskrivning är inte Vänsterpartiets starkaste sida. När
            jag kom in i riksdagen som ny ledamot år
          </note>
          <note>
            1991 fanns det ett problem som var återkommande, och som möjligtvis
            var en erfarenhet som låg till grund för att sedan ändra budgetordningen.
            Det var det eviga flirtandet mellan Vänsterpartiet, Ny demokrati
            och Socialdemokraterna för att skapa s.k. nejallianser i riksdagen,
            där man inte tog ansvar för totaliteten, men där man via att skapa
            nej-allianser kunde skapa tillfälliga majoriteter.
          </note>
          <note>
            Det var det som vid några tillfällen - mycket uppmärksammat,
            vill jag minnas - ledde till att vi fick en diskussion om ifall
            vi inte borde ha en budget där man alltid när man formerade en
            majoritet skulle ta ansvar för helheten. Ni ingick i det pajasspel
            som ledde fram till den nya budgetdisciplinen. Det hade inte att
            göra med det som Johan Lönnroth här har försökt hävda.
          </note>
          <note>
            Det är också anmärkningsvärt att Johan Lönnroth står och pratar
            om ett starkt budgetläge. Detta är ett betänkande som bl.a. ska
            ta oss bort från den situation som jag berörde i mitt öppningsanförande.
            Faktum är att detta starka budgetläge helt och hållet är beroende
            av de 95 miljarder som huvudsakligen är tänkta att komma från
            en privatisering av Telia och Telenor. Ta bort de pengarna och
            staten har ett underskott. Så var det med det starka budgetläget
            och möjligheterna att höja utgiftstaken.
          </note>
          <note>
            Det är precis det som betänkandet illustrerar. Vi blandar äpplen
            och päron. En tillfällig intäkt är lika mycket värd som en långsiktig
            skatteintäkt uttagen på en möjligtvis stabil skattebas. Om man
            inte förstår det med betänkandet blir det också väldigt konstigt
            vad vi ska med förändringen till. Det är just vägen bort från
            den här typen av kortsiktighet som jag trodde är skälet till att
            vi är en majoritet som samlat oss bakom detta betänkande.
          </note>
          <note type="speaker">
            Anf. 41 JOHAN LÖNNROTH (v) replik:
          </note>
          <note>
            Fru talman! Jag satt som extra suppleant en period i finansutskottet
            1992-1994. Jag hade inte yttranderätt. Fredrik Reinfeldt gör nu
            i sin beskrivning Vänsterpartiet och Socialdemokraterna tillsammans
            med
          </note>
          <note>
            Ny demokrati huvudansvariga. Det är alldeles nytt för mig. Har
            inte Moderaterna med statsministern ändå huvudansvaret för det
            kaos som bröt ut 1991-1994?
          </note>
          <note>
            Det ansvaret kan väl ändå inte Fredrik Reinfeldt helt frånsvära
            sig?
          </note>
          <note>
            Det är ett problem med försäljningsinkomsterna från Telia-Telenor-affären.
            Det ska jag inte på något sätt förneka. Inte bara den siffran
            i de budgetprognoser som görs är osäker. Men jag vill påminna
            om vad
          </note>
          <note>
            Lars Tobisson stod och sade i denna talarstol - jag tror det
            var den 18 december förra året - när han var uppe i slutskedet
            av debatten och domderade om våra svaga prognoser.
          </note>
          <note>
            Vi hade räknat med en ekonomisk tillväxt på
          </note>
          <note>
            2,8 %, eller någonting sådant. Det var fullständigt, hejdlöst,
            åt skogen att vi var så optimistiska. Nu säger
          </note>
          <note>
            Konjunkturinstitutet i senaste prognosen att det blir
          </note>
          <note>
            3,8 % i tillväxt. Era jeremiader tänker jag nog inte heller den
            här gången ta så fruktansvärt allvarligt på.
          </note>
          <note type="speaker">
            Anf. 42 FREDRIK REINFELDT (m) replik:
          </note>
          <note>
            Fru talman! När det gäller ämnet att vittna om vilken suppleantplats
            vi hade i olika utskott kan jag säga att jag satt i ett annat
            utskott - också som suppleant, tyst vid väggen. Det var ju huvudsakligen
            inte i finansutskottet som denna inte alltför vackra statskonst
            utövades, utan det var i många av de andra utgiftsutskotten, och
            ibland t.o.m. direkt här i kammaren.
          </note>
          <note>
            Men det var just detta fenomen - att tillfälliga majoriteter
            kunde rösta nej utan att ta ansvar för någonting annat eller för
            totaliteten som ledde till diskussionen att det är ohållbart att
            vi har en budget där man kan rycka ut enskildheter och skapa nejmajoriteter.
            Det var just erfarenheten av detta som ledde tanken på att vi
            borde ha ett mer samlat grepp vidare. Johan Lönnroth har ju för
            övrigt medgivit att
          </note>
          <note>
            Vänsterpartiet och Miljöpartiet var de enda här i kammaren som
            var emot detta.
          </note>
          <note>
            Jag ska kort ta upp frågan om Stockholmsregionen. Jag har hört
            Johan Lönnroth i andra sammanhang säga att vi ska bli bättre marknadsekonomer
            osv. Ja, det är mycket som inte bär sina egna kostnader om vi
            nu ska tala om vad som tar plats. Vi för ju en diskussion om kollektivtrafikens
            kostnader och vilka avgifter vi ska ha. Där är inte Vänsterpartiet
            särskilt marknadsekonomiska i Stockholms läns landsting. Det väsentliga
            är det som Mats Odell var inne på, nämligen att här sker redan
            en överbeskattning av både bilister och av stockholmare i gemen.
          </note>
          <note>
            Här slussas miljard efter miljard ut i Stockholmsregionen, och
            så säger Johan Lönnroth: Ska vi använda skattemedel till att bygga
            någonting i Stockholmsregionen? Det är ju oerhört! Det måste stockholmarna
            få betala en gång till!
          </note>
          <note>
            Detta är en absurditet - det som i andra delar av landet kan
            täckas med skattemedel måste stockholmarna alltid betala två gånger
            för. Jag har aldrig förstått den logiken. Det har inte heller
            Stockholms väljare, och det är därför Moderaterna är det största
            partiet i Stockholmsregionen. Ni borde ta lärdom av det, och lyssna!
            Det är inte en blå smet - det är blå klokskap.
          </note>
          <note type="speaker">
            Anf. 43 JOHAN LÖNNROTH (v) replik:
          </note>
          <note>
            Fru talman! När det gäller historieskrivningen får vi kanske
            överlåta det mesta till framtidens historiker.
          </note>
          <note>
            Min bild av det hela är just den hur lätt det var att bilda koalition
            kring att sänka skatter och att öka utgifter.
          </note>
          <note>
            Ni klarade inte att spara på någonting därför att ni alla hade
            era egna hjärtefrågor. Ni skulle ha mer pengar till militären
            och mer pengar till polisen.
          </note>
          <note>
            Kristdemokraterna skulle ha flera miljarder till vården. Folkpartisterna
            skulle ha flera miljarder till skolan. Det gick bara inte ihop,
            och det blev kris och kaos. Det var det som var huvudorsaken.
          </note>
          <note>
            Fredrik Reinfeldt talar om Stockholm och vem som egentligen har
            betalat infrastrukturen, vägarna och tunnelbanan i Stockholm.
            Om Fredrik Reinfeldt går tillbaka i historien så ska han se att
            en oproportionerligt stor andel av dessa investeringar har burits
            av skattebetalarna i hela landet. Det gäller också min hemstad
            Göteborg, men inte på långa vägar lika mycket. Nu är läget så
            att av fördelningspolitiska och miljöpolitiska skäl är det enda
            rimliga att de som åker bil i storstädernas centrala områden måste
            ta på sig en större andel av kostnaden. Man kan inte begära av
            dem som nu lever i Norrbottens inland och som ser sina vägar förfalla
            på grund av bristande underhåll att de ska vara med och över skatten
            betala till det redan överdimensionerade vägtrafiksystemet, motorvägarna,
            i Storstockholmsområdet.
          </note>
          <note type="speaker">
            Anf. 44 BO KÖNBERG (fp) replik:
          </note>
          <note>
            Fru talman! Jag har lyssnat med intresse på Johan
          </note>
          <note>
            Lönnroth - både på hans anförande och på det som har kommit fram
            i replikerna.
          </note>
          <note>
            Beskrivningen av vad som hände 1991-1994 anstår möjligen en vänsterpartistisk
            riksdagsman, men knappast en person som lär ha en mycket bra ekonomisk
            utbildning - om jag har lärt mig rätt.
          </note>
          <note>
            Åren 1991-1994 genomgick vårt land den värsta lågkonjunkturen
            på två generationer. Det är möjligt att Johan Lönnroth som ekonom
            gör analysen att det inträffade berodde på valresultatet på söndagskvällen
            den tredje söndagen i september 1991. Men jag tror att han får
            svårt att försvara den ståndpunkten i en mer seriös debatt.
          </note>
          <note>
            Han hävdar att det inte skedde några besparingar.
          </note>
          <note>
            Inte minst för mig personligen är detta intressant att höra med
            tanke på de diskussioner vi förde om karensdagar och ersättningar
            i sjukförsäkringssystemet, om stopp för det galopperande underskottet
            i arbetsskadeförsäkringen och om den stora pensionsreformen. Detta
            var tre stora saker som Johan Lönnroths parti var emot allihop.
          </note>
          <note>
            Fru talman! Det var egentligen inte detta som jag ville diskutera
            i dag. I stället var jag nyfiken på varför
          </note>
          <note>
            Johan Lönnroth som ekonom är så angelägen om att avsvära sig
            den metod som har uppfunnits och som jag hyllar i mitt inledningsanförande,
            dvs. det som kallas för periodisering. Det innebär att det finns
            skillnader mellan å ena sidan de saker som förbrukas under någon
            månad eller något år, å andra sidan de som håller i kanske 30-60
            år. Jag är alltså nyfiken på
          </note>
          <note>
            Johan Lönnroths principiella argument för det som han uttalade,
            nämligen att han är för principen att direktavskriva investeringar.
          </note>
          <note>
            Jag är också nyfiken på på vilket sätt vi redan har infört och
            fått de där besparingarna på vägtrafik m.m.
          </note>
          <note>
            som andra länder tror sig ha infört.
          </note>
          <note type="speaker">
            Anf. 45 JOHAN LÖNNROTH (v) replik:
          </note>
          <note>
            Fru talman! Först ska jag säga att jag inte tillhör dem som gör
            den enkla historieskrivningen att alla problem började då regeringen
            Bildt tillträdde 1991
          </note>
          <note>
            och att alla försvann hösten 1994. Så var det inte alls.
          </note>
          <note>
            Det fanns problem även på 80-talet med budgetdisciplin och annat.
            Jag har även tidigare i denna kammare sagt att också mitt parti
            var med och delade på ansvaret för att ekonomin raserades under
            80-talet.
          </note>
          <note>
            Men värst var det faktiskt under den borgerliga regeringsperioden
            - och så har det alltid varit. Borgarna är sämre än s-v-majoriteten
            på att sköta ekonomin. Så har det varit historiskt sett.
          </note>
          <note>
            Jag är inte emot principen att periodisera investeringar. Vi
            har faktiskt använt sådana metoder när det gäller Botniabanan
            t.ex., om jag har fattat saken rätt.
          </note>
          <note>
            Däremot är jag motståndare till att man på något sätt låtsas
            som om detta handlar om andra pengar. Det hela ska vara klart
            och tydligt. Alla kostnader ska framgå i budgeten - också framtida
            belastningar på statsbudgeten. Men jag är inte alls främmande
            för att diskutera. Vi ska ju nu få det här, dvs. att på något
            sätt införa mer periodiseringar av investeringar, utrett.
          </note>
          <note>
            Begreppet PPP betyder faktiskt från början något annat, nämligen
            polluter pays principle, dvs. att förorenaren ska betala. Det
            var en mycket riktig och sund princip. Nu har ni genom någon slags
            trollkonst
          </note>
          <note>
            - eller om det är genom väglobbyn, Svenska vägföreningen osv.
            - lyckats översätta de här vackra orden till det här med privat
            partnerskap. Det är ju egentligen inte något privat partnerskap,
            utan det handlar helt enkelt om att privata intressen ska tvinga
            skattebetalarna att i framtiden betala för samma sak som vi nu
            betalar genom att direktavskriva. Det är på det stora hela taget
            en bluff!
          </note>
          <note type="speaker">
            Anf. 46 BO KÖNBERG (fp) replik:
          </note>
          <note>
            Fru talman! Det gläder mig att Johan Lönnroth något nyanserade
            sin historieskrivning. Det var tydligen inte så att allt elände
            och lågkonjunktur inträdde på kvällen den tredje söndagen i september
            1991.
          </note>
          <note>
            Sedan hävdar han att det alltid är värst under borgerliga regeringar.
            Jag instämmer förstås inte i det.
          </note>
          <note>
            Däremot kan man konstatera att det förstås inte är så rasande
            lätt att i regeringsställning ha emot sig en så oansvarig opposition
            som den som Johan Lönnroth deltog i. Så är det. Det gäller i hög
            grad också det socialdemokratiska partiet, bortsett från de två
            stora uppgörelser som vi gjorde med socialdemokraterna.
          </note>
          <note>
            Det gällde krisuppgörelsen hösten 1992 och den stora pensionsreformen.
            I övrigt har som vanligt varken
          </note>
          <note>
            Socialdemokraterna eller Vänsterpartiet något att skryta om när
            det gäller sin oppositionsställning.
          </note>
          <note>
            Men åt sidan med det. Min fråga gällde periodiseringen. Jag tyckte
            att jag uppfattade att Johan Lönnroth förklarade sig vara anhängare
            av principen om direktavskrivna investeringar. Det gläder mig
            att det tydligen var fel. Vi tycker alltså bägge två att det finns
            ett värde i att försöka få en bättre budgetredovisning som gör
            att man lättare kan jämföra saker som förekommer under lång tid
            med saker som förekommer under kort tid. Om Johan Lönnroth vill
            bekräfta denna min senaste tolkning är jag bara glad, för det
            innebär väl att vi kan föra frågan framåt.
          </note>
          <note>
            Däremot är jag lite förvånad över att han så lätt blandar ihop
            den frågan - hur vi ska göra med statsbudgeten så att den ska
            bli så tydlig som möjligt -
          </note>
          <note>
            med den fråga som behandlas i samma betänkande och som gäller
            huruvida vi ska samverka, och upphandla väginvesteringar exempelvis
            tillsammans med finansieringen av det hela. Detta är ju två olika
            saker!
          </note>
          <note>
            Vi är för båda, och jag trodde att Johan Lönnroth egentligen
            var emot båda. Man kan ju faktiskt vara för den ena och emot den
            andra och vice versa. Så blanda inte ihop de här frågorna! Det
            kommer inte att underlätta utredning och resonemang.
          </note>
          <note type="speaker">
            Anf. 47 JOHAN LÖNNROTH (v) replik:
          </note>
          <note>
            Fru talman! Jag är öppen för att se över hela budgetprocessen,
            inklusive de idéer som har diskuterats i
          </note>
          <note>
            VESTA-projektet. Det finns inga delade meningar där. Det vore
            bra om vi kunde införa mer reella kostnads- och intäktsprinciper.
            Jag skulle själv väldigt gärna vilja ha mer av ett samhällsekonomiskt
            tänkande och mindre av ett mer strikt statsfinansiellt tänkande
            i statsbudgetprocessen.
          </note>
          <note>
            När det gäller detta med PPP, den s.k. alternativa metoden, är
            min huvudpoäng att det måste klarläggas när resurserna förbrukas.
            Det är detta som ska beskrivas på ett mycket tydligt sätt i budgeten
            så att vi är medvetna om vad vi verkligen beslutar om och vilka
            resurser vi tecknar in. Nu har detta med PPP lanserats i Svenska
            vägföreningen. Jag läste deras utredning med förfäran. Där talar
            de om alla dessa miljarder som ska trollas fram på det här sättet.
            Det handlar helt enkelt om projekt som riksdagen i demokratisk
            ordning har prioriterat bort därför att vi har knappt om pengar.
            Vi har inte råd att bygga dessa jättelika motorleder. Jag kan
            inse behovet av att förbättra E 6:an i norra Bohuslän t.ex., men
            vi har inte de budgetpengarna. Det finns ännu angelägnare projekt.
            Nu vill man använda den här metoden för att bakvägen smyga in
            saker och därmed också tränga ut andra saker ur statsbudgeten.
            Sedan låtsas man att det är nya pengar som kommer in. Nya pengar
            på det här området kan man bara få in genom att se till att de
            som använder vägarna, dvs. bilåkarna, är med och betalar en större
            andel och skattebetalarna en mindre andel.
          </note>
          <note type="speaker">
            Anf. 48 LENA EK (c):
          </note>
          <note>
            Fru talman! Ledamöter! Åhörare! Allra först vill jag deklarera
            att Centerpartiet står bakom majoriteten i utskottet när det gäller
            synen på infrastrukturprojekt och finansieringen av dem. Det är
            värdefullt att få en utredning, som ska bedrivas skyndsamt, för
            att se effekterna av ett privat-offentligt partnerskap för finansiering
            av stora vägprojekt. Man kan också konstatera att vi faktiskt
            har lagt ganska stora pengar i budgeten på vägförbättringar. Man
            kan delvis gå den vägen också.
          </note>
          <note>
            Den engelska förkortningen för privat-offentligt partnerskap
            är PPP, och jag tycker inte heller att den är bra. Jag tycker
            att vi ska använda ursprungsbetydelsen polluter pays principle.
            Vi ska inte ha två likalydande förkortningar i våra diskussioner.
          </note>
          <note>
            Om man bara använder den principen är det alldeles självklart
            att det blir en utträngningseffekt. Man binder upp budgeten genom
            de delfinansieringar som staten ändå ska stå för, och lägger man
            dem på hög är det alldeles självklart att de äter ut andra projekt.
          </note>
          <note>
            Däremot är det alltid bra med konkurrens, variation och en möjlighet
            att jämföra. Det är anledningen till att vi tycker att det är
            viktigt att snabbt ta fram förslag till hur man kan prova privat-offentligt
            partnerskap för infrastrukturella finansieringar.
          </note>
          <note>
            Fru talman! Centerpartiet ställer sig, liksom de övriga partierna,
            i det här läget i stort också bakom de principiella förändringar
            som anges i propositionen när det gäller budgetprocessen. Vi har
            aktivt deltagit i det förändringsarbete som redan har skett, t.ex.
            den reformerade budgetprocessen och utvecklingen av den statliga
            redovisningen. Detta innebär att vi även i framtiden kommer att
            värna systemet med utgiftstak liksom ettåriga ramar för utgiftsområden
            som princip, även om smärre justeringar kan behövas.
          </note>
          <note>
            Den långsiktiga restriktionen på omfånget av den statliga verksamheten
            som detta innebär behöver föras över i det nya systemet. Däremot
            kan kritik riktas mot hur regeringen arbetat vid risk för överskridande
            under det sista året, precis som Fredrik
          </note>
          <note>
            Reinfeldt berörde i sitt inlägg tidigare i debatten.
          </note>
          <note>
            Däremot är jag väldigt säker på att utgiftstakens begränsande
            funktion har varit till stor nytta som återhållande faktor i en
            tid när budgeten har behövt saneras för att stabilisera den svenska
            ekonomin.
          </note>
          <note>
            Det nuvarande systemets koppling till statsskuldens förändring
            är också mycket värdefull enligt
          </note>
          <note>
            Centerpartiets åsikt. Det är viktigt att marknad, enskilda personer
            och folkvalda klart inser vilka betydande belopp Sverige fortfarande
            har i statsskuld.
          </note>
          <note>
            Ramanslaget för räntor på statsskulden är för nästa år hela 81
            700 miljoner av de totalt knappt 700 miljarder som utgiftssidan
            i statsbudgeten hamnar på. Vi kan jämföra det med utgiftsområde
            4 Rättsväsendet som drar drygt 22 miljarder, utgiftsområde 6 Totalförsvaret
            som drar 46 miljarder eller utgiftsområde 11 Ekonomisk trygghet
            vid ålderdom som får drygt 33 miljarder. Det kostar ofantliga
            summor att ha en så stor statsskuld, och det måste vara tydligt.
          </note>
          <note>
            Vi ser också faran med det nuvarande budgetförslaget där det
            under inkomsttiteln 3 300 ligger inkomst av försåld statlig egendom
            på 95 miljarder samtidigt som vi har den nuvarande debatten om
          </note>
          <note>
            Telia-Telenor-affären. Eftersom den här händelseutvecklingen
            har så stor budgetpåverkande effekt begärde jag i går kväll av
            finansutskottets ordförande att utskottet ska få en direktinformation
            av ansvarig minister om vilka effekter som den nuvarande händelseutvecklingen
            ger på statsbudgetens resultat nästa år.
          </note>
          <note>
            Fru talman! Det är viktigt att arbetet med större överskådlighet,
            mer rationella beslut och bättre uppföljningsinstrument fullföljs.
            De folkvalda måste ha tillgång till en överskådlig och tydlig
            information för att rätt kunna fullgöra sitt uppdrag. Det är lika
            viktigt att resultatet av fattade beslut blir belysta. De uppföljningsinstrument
            som finns i dag är inte tillräckliga. Ett exempel som redan har
            nämnts av många talare är de skenande kostnaderna för sjukförsäkringen
            och de tilläggsanslag som vi har behövt besluta om här i kammaren.
            Varför ökar kostnaderna? Hur har andra samhällsbeslut påverkat
            utvecklingen? Vilka effekter har de här förändringarna i systemet
            fått? Det är frågor som inte har besvarats.
          </note>
          <note>
            Ett annat exempel på att det behövs större överskådlighet är
            hur EU:s budget påverkar vår egen budget och den fragmentisering
            av information som finns i det budgetförslag som regeringen har
            lagt fram. Jag har tidigare påpekat i utskottet att den informationen
            behöver samlas och bli mer överskådlig.
          </note>
          <note>
            Vi i Centerpartiet tror, i likhet med övriga partier, att det
            är viktigt med en förbättrad koppling mellan finansiell styrning
            och resultatstyrning. Det föreslagna systemet kommer att innebära
            att det blir lättare att jämföra förbrukade resurser på ett område
            med en analys av hur uppsatta mål har nåtts. Detta är kanske något
            som förvånar dem som inte sitter i finansutskottet och som lyssnar
            på den här debatten.
          </note>
          <note>
            Kombinationen av förslagets resultatbudget, finansieringsbudget,
            balansbudget, driftsbudget och investeringsbudget gör det möjligt
            att presentera utvecklingen av den statliga ekonomin på ett bättre
            sätt. Hur och på vilket sätt detta rent praktiskt ska organiseras
            är ännu inte klart. Här återstår ett viktigt utvecklingsarbete.
            I det framtida systemet måste dock ledamöterna kunna ställa krav
            på överskådlighet och klarhet.
          </note>
          <note>
            Det är också viktigt att partierna ges tid och möjlighet att
            utveckla sina alternativa förslag. Det är möjligt att dagens motionsperiod
            på två veckor blir alltför kort för att detta ska vara möjligt
            i det framtida systemet. Det arbetsätt som vi har i dag innebär
            också att det under hela hösten kan komma rättelseblad från
          </note>
          <note>
            Regeringskansliet, medan oppositionen inte har möjlighet att
            rätta ens enkla fel efter det att respektive ekonomisk-politisk
            motion lämnats in. Den här skevheten i hanteringen behöver rättas
            till i det nya förslaget.
          </note>
          <note>
            Fru talman! Vi ser fram emot en grundlig debatt om analys, kontroll
            och uppföljning när den av regeringen aviserade rapporten kommer
            i vår. Vi tror, i likhet med övriga partier, att det är rätt väg
            som vi tillsammans har beträtt.
          </note>
          <note type="speaker">
            Anf. 49 MATZ HAMMARSTRÖM (mp):
          </note>
          <note>
            Fru talman! Tidigare talare har på ett mycket bra sätt redovisat
            riktlinjerna för och innebörden i det utvecklingsarbete som pågår
            angående den ekonomiska styrningen, så det ska jag inte upprepa.
          </note>
          <note>
            En övergång till resultatbudgetering och resultatredovisning
            behövs om den nya budgetprocessen och systemet med utgiftstak
            ska fungera på ett bra sätt.
          </note>
          <note>
            Den ökade tydlighet som eftersträvas är också en god sak. Samtidigt
            tycker jag att det är bra att utskottet i sin skrivning lyfter
            fram riksdagsperspektivet och framhåller vikten av en analys av
            hur de föreslagna förändringarna kommer att påverka riksdagens
            beslutsfattande i budgetfrågor.
          </note>
          <note>
            När det gäller frågan om public private partnership som modell
            för väginvesteringar är jag liksom
          </note>
          <note>
            Johan Lönnroth mycket skeptisk. Precis som utskottet framhåller
            tar investeringarna i anspråk resurser oavsett om de finansieras
            över anslag när de genomförs eller genom avgifter, alternativt
            amorteringar och räntekostnader, över en längre period när de
            utnyttjas.
          </note>
          <note>
            När det gäller möjlighet till effektivitetsvinster avvaktar jag
            resultatet av den utredning som aviseras i betänkandet.
          </note>
          <note>
            Med det yrkar jag bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 11 §.)
          </note>
          <note>
            9 § Allmänna bidrag till kommuner
          </note>
          <note>
            Föredrogs finansutskottets betänkande 1999/2000:FiU3
          </note>
          <note>
            Utgiftsområde 25 Allmänna bidrag till kommuner
          </note>
          <note>
            (prop. 1999/2000:1 delvis).
          </note>
          <note type="speaker">
            Anf. 50 PER LANDGREN (kd):
          </note>
          <note>
            Fru talman! Sverige byggs underifrån och uppåt i olika nivåer
            av gemenskaper. Individer ingår i familjer, dvs. naturliga gemenskaper
            med relationer som människan föds in i. Därefter kommer det civila
            samhällets övriga gemenskaper och fortsätter med lokala och regionala
            politiska gemenskaper till den statliga nivån. På den internationella
            politiska sidan kommer organisationer och sammanhang mellan länder,
            t.ex.
          </note>
          <note>
            EU och FN.
          </note>
          <note>
            I en kristdemokratisk vision av Sverige följer samhällets olika
            delar ett subsidiärt mönster. Varje nivå är till för att lösa
            uppgifter som inte på ett tillfredsställande sätt kan lösas på
            en lägre nivå. Varje gemenskapsnivå är i första hand kompletterande
            till de lägre och inte avsedd att ersätta eller beröva vare sig
            deras uppgifter eller frihet.
          </note>
          <note>
            De naturliga gemenskaperna, fru talman, motiverar en maktfördelning
            sinsemellan. En familj har sina uppgifter och mål som inte kommunen
            ska ta över.
          </note>
          <note>
            Familjen har också rättigheter som kommunen ska respektera. På
            samma sätt har kommunsektorn uppgifter och mål som staten inte
            ska ta över. Kommunala rättigheter ska respekteras av staten såsom
            de har erkänts av staten genom den kommunala självstyrelsen.
          </note>
          <note>
            Kommunens roll är att vara subsidiär, stödjande, i förhållande
            till de gemenskaper som bygger upp kommunen; landsting och regioner
            ska vara subsidiära i förhållande till de gemenskaper som bygger
            upp dem och staten i sin tur till det som bygger upp staten.
          </note>
          <note>
            Bestämmanderätten över sådant de såväl naturligt som effektivast
            kan sköta själva ska också respekteras.
          </note>
          <note>
            Den logiska konsekvensen av detta resonemang är en makt- och
            uppgiftsfördelning enligt det som på kontinenten kallas just subsidiaritetsprincipen.
            Bevisbördan ligger t.ex. på staten i förhållande till kommunerna
            för att motivera om staten ska bestämma om uppgifter som ligger
            eller borde ligga på kommunerna. Det ingår även i den subsidiära
            rollen att vid behov värna medborgares rättigheter gentemot mellanliggande
            nivåer.
          </note>
          <note>
            Ytterligare en logisk konsekvens är att regering och riksdag
            skapar en ekonomiskt stabil grund för den kommunala respektive
            regionala självstyrelsen med legitima och stabila skattebaser
            så att den kommunala sektorn, med viktiga uppgifter som undervisning,
            äldreomsorg, sjukvård etc., blir mindre sårbar i konjunktursvängningar.
          </note>
          <note>
            Lagar, för att nu bli lite rättsfilosofisk, går enligt kristdemokratisk
            uppfattning tillbaka på och bör harmoniera med naturliga rättigheter,
            såsom jag har skisserat ovan. En motsatt uppfattning som präglat
            mycken politik, även i denna kammare, är att lag i grund och botten
            inte är något annat än en befallning som får stöd av hot eller
            sanktion. Hoten står den som äger makten för.
          </note>
          <note>
            Låt mig nu ge några exempel inom detta utgiftsområde där staten
            stiftar lag gentemot kommunsektorn utifrån maktperspektiv och
            inte utifrån rättighetsperspektiv, där staten alltså bortser från
            dessa ovan refererade rättigheter och enbart använder maktspråk.
          </note>
          <note>
            Jag vill inte sticka under stol med, fru talman, att jag är mycket
            intresserad av att senare höra statsrådets synpunkter på den kommunala
            självstyrelsen, mitt tidigare resonemang och det som nu följer.
          </note>
          <note>
            Vi konstaterar inledningsvis att kommunsektorn under de senaste
            mandatperioderna använts som ett instrument, nu i den socialdemokratiska
            regeringens saneringspolitik. Till följd av successivt ökade allmänna
            egenavgifter sedan 1995 har kommunsektorns skatteintäkter minskat
            med drygt 18 miljarder kronor, eftersom egenavgifterna är avdragsgilla.
            Till detta kommer statliga reformer om ett ökat kommunalt ansvarstagande
            som inte finansierats av staten enligt den tidigare knäsatta finansieringsprincipen,
            t.ex.
          </note>
          <note>
            assistansersättningen inom LSS.
          </note>
          <note>
            Det kraftigt ökande antalet äldre medborgare och de höga födelsetalen
            i början av decenniet har dessutom krävt en kraftig utbyggnad
            av skola, vård och omsorg samt annan kommunal service. Det kraftiga
            skattebortfallet på grund av egenavgifterna och endast etappvisa
            men nu äntligen inledda återföringar i form av ökade statliga
            bidrag har krävt ett stort förändrings- och omstruktureringsarbete
            inom kommunsektorn för att uppnå ekonomisk balans. Det har varit
            både negativt och positivt. Verksamheten har ofta en hög effektivitet
            och god kvalitet, men samtidigt utnyttjas personal ofta alltför
            hårt. Arbetsmotivation och arbetsglädje måste återställas.
          </note>
          <note>
            Detta första exempel visar något jag skulle vilja kalla en instrumentalisering
            av kommunsektorn av statsfinansiella skäl. Utifrån ett rättighetsperspektiv
            är kommunerna däremot mål i sig.
          </note>
          <note>
            Mitt andra exempel gäller balanskravet. Många kommuner och landsting
            tycks trots hårda besparingar inte kunna klara balanskravet i
            ekonomin år 2000. I
          </note>
          <note>
            regeringens förslag till budget för år 2000 och utgiftstak för
            de närmaste två åren har därför medel avsatts för att stödja kommuner
            med avsevärda ekonomiska svårigheter. Vi har stöttat detta. Beslutet
            om denna kommunakut förstärker dock intrycket av att tillväxtfrämjande
            åtgärder uteblivit, att utjämningssystemet inte fungerar och att
            kommunernas skattebas måste utökas för att klara de kommande årens
            stora åtaganden, främst inom äldreomsorgen.
          </note>
          <note>
            För att långsiktigt trygga god vård och omsorg måste kommunernas
            ekonomi utvecklas från en förvaltande nivå som med liten marginal
            klarar balanskravet till en utvecklande ekonomi som tål tillfälliga
            påfrestningar.
          </note>
          <note>
            Äldreberedningen och HSU 2000 är två utredningar som presenterats
            det senaste året och som gemensamt visar att kommuner och landsting
            behöver rejält förstärkta resurser. Detta försöker vi också tillgodose
            genom att till kommunsektorn lägga på 1,1
          </note>
          <note>
            miljard utöver det regeringen föreslagit för år 2000.
          </note>
          <note>
            Mitt tredje exempel, för att nu bli mer detaljerad, är den som
            det synes underfinansierade maxtaxan inom förskolan. Maxtaxan
            är inte bara ytterligare ett sätt att med ekonomiska medel söka
            styra barnfamiljernas val av barnomsorg. Den tvingar också med
            all sannolikhet kommunerna att prioritera bort annan angelägen
            verksamhet för att finansiera det socialdemokratiska vallöftet.
            Regeringen har hittills avsatt 1,7
          </note>
          <note>
            miljarder år 2001 och 3,4 miljarder år 2002 till allmän förskola,
            rätt till förskola för barn till arbetslösa samt maxtaxa inom
            förskola och skolbarnsomsorg.
          </note>
          <note>
            Förutom att reformen såvitt jag kan begripa - och jag vill gärna,
            fru talman, höra ministerns kommentar till detta - är ett brott
            mot den kommunala självstyrelsen som jag har skisserat ovan och
            förmodligen mot den av staten knäsatta finansieringsprincipen
            kostar den åtminstone, men därom kan man tvista, enligt beräkningar
            som gjorts av Kommunförbundet omkring 8,7 miljarder kronor.
          </note>
          <note>
            Det finns alltså risk för att förslag som maxtaxan, med en otillräcklig
            finansiering, tvingar kommunerna att minska resurser till angelägna
            saker, som vård och annat, och att det sker undanträngningseffekter
            även på andra områden. Denna övervältring från statens sida kan
            jag inte riktigt se stämmer överens med det rättighetsperspektiv
            som jag tidigare skissat.
          </note>
          <note>
            Mitt fjärde exempel rör kommunernas eget bostadsbestånd. På detta
            område finns det också anledning att verka för en strukturförändring
            som gör att kommunerna påtagligt minskar sina, och därmed skattebetalarnas,
            risker, vilka följer av stora åtaganden på bostadsområdet.
          </note>
          <note>
            Kommunala utförsäljningar av bostadsbolag ska inte, enligt min
            mening, motverkas från statligt håll, som sker med den nuvarande
            socialdemokratiska politiken. Verksamheten i kommuner och landsting
            ska vara gemensamt finansierad, men vem som utför den på det här
            området är inte det betydelsefulla.
          </note>
          <note>
            Mitt femte exempel gäller det kommunala utjämningssystemet. Alla
            kommuner och landsting/regioner ska ha likvärdiga förutsättningar
            för sin verksamhet och service, oberoende av skattekraft och opåverkbara
            strukturella kostnader. Därom är vi helt överens.
          </note>
          <note>
            Enligt vår mening går dock den nuvarande ordningen med inomkommunal
            utjämning emot grundlagens intentioner med den kommunala självstyrelsen.
          </note>
          <note>
            Den går även emot lokaliseringsprincipen och den kommunala beskattningsrätten.
          </note>
          <note>
            Systemet med inomkommunal utjämning leder med jämna mellanrum
            till allvarliga motsättningar mellan kommuner och mellan landsting.
            När vissa kommuner och landsting betalar stora summor i avgift
            och andra får del av bidrag i motsvarande utsträckning skapas
            också möjligheten till och föreställningen om att medel från en
            kommun används till olika icke lagstadgade verksamheter eller
            investeringar i en annan.
          </note>
          <note>
            Vi kristdemokrater anser att det enligt subsidiaritetsprincipen
            är staten som ska stödja kommunsektorn och utjämna de opåverkbara
            förutsättningar som föreligger mellan kommuner och landsting.
            Vi anser också att hela behandlingen från statens sida ska ske
            utifrån ett rättighetsperspektiv, där man ser kommuner och landsting
            som naturliga gemenskaper med rättigheter som uttrycks i kommunal
            självstyrelse.
          </note>
          <note>
            Tack, fru talman!
          </note>
          <note type="speaker">
            Anf. 51 LENA EK (c):
          </note>
          <note>
            Fru talman! Situationen för många kommuner i landet är ansträngd.
            210 av landets 289 kommuner minskar i folkmängd. När befolkningsunderlaget
            minskar försämras förutsättningarna att upprätthålla grundläggande
            service till dem som bor i berörda kommuner, vilket i sin tur
            medför att arbetstillfällen försvinner och att skattekraften minskar.
            Det blir en ond spiral som är svår att ta sig ur.
          </note>
          <note>
            Regeringen står här handfallen och ser på när Sverige kantrar.
            Inga försök görs för att åtgärda de underliggande strukturella
            problemen. I stället öppnar regeringen akutmottagning på Finansdepartementet.
          </note>
          <note>
            Det är som att åtgärda en trasig minisk med ett plåster på knät.
            Det kan ge tillfällig lindring, men det ger tyvärr ingen varaktig
            förbättring.
          </note>
          <note>
            Under året är det också så att två tredjedelar av landets kommuner
            går back, visar röda siffror. Det ger också mycket svåra problem
            för dem som bor i de här kommunerna, eftersom kommunerna har huvudansvar
            för delar av vården, för skolan och för omsorgen.
          </note>
          <note>
            När det gäller landstingen blir resultatet för 1999
          </note>
          <note>
            årtiondets sämsta, enligt en enkät bland landstingens ekonomichefer.
            Enligt de prognoser och enkätsvar som finns blir det samlade underskottet
            för 1999 hela
          </note>
          <note>
            6,1 miljarder kronor. Det är 1,3 miljarder mer än vad som budgeterats.
            Av landets 21 landsting är det bara
          </note>
          <note>
            2, Östergötlands och Jönköpings, som visar överskott enligt prognosen
            för året. Och det är mycket små överskott. Det är 8 respektive
            10 miljoner kronor.
          </note>
          <note>
            Fru talman! Centerpartiet anser att all konkurrens mellan offentliga
            och privata aktörer ska ske på lika villkor. En fungerande konkurrens
            bidrar å ena sidan till ökad kvalitet och å andra sidan till minskade
            kostnader i den offentliga verksamheten.
          </note>
          <note>
            Andra fördelar som kan uppnås är en valfrihet, en ökad frihet
            för individen, t.ex. när det gäller val av skola eller val av
            vårdgivare. För en familj där ett av barnen kanske har kommit
            på kant med läraren i en skola är det en befrielse att kunna välja
            en annan skola och kanske en annan pedagogik. Där fyller friskolorna
            en mycket stor och viktig funktion.
          </note>
          <note>
            Utöver den fria konkurrensens betydelse för den kommunala ekonomin
            behöver Sveriges kommuner och landsting grundläggande förutsättningar
            för utveckling. De behöver bättre vägar. De behöver en digital
            allemansrätt, både för demokratiutveckling och för företagens
            utveckling. De behöver utbildning som sprids till dem som bor
            kvar och de behöver kultur och framtidssatsningar.
          </note>
          <note>
            Sist men inte minst behöver de ett skatteutjämningssystem där
            större vikt läggs på befolkningsstrukturen och kommuner som har
            befolkningsminskning. Förändrad sysselsättning och hög arbetslöshet
            slår i dag igenom direkt i utjämningssystemet.
          </note>
          <note>
            Det bör därför byggas in en bromsmekanism, så att effekten neutraliseras
            under en övergångstid. Under övergångsperioden kan sedan kommunerna
            och landstingen anpassa kostnaderna efter intäkterna i en takt
            som är möjlig att genomföra.
          </note>
          <note>
            Förutom, som jag har påpekat innan, konkurrens, regional satsning
            och en fördelning mellan kommuner och landsting för att det ska
            vara möjligt med en likvärdig service oavsett var i landet man
            bor behövs också tillskott i form av statsbidrag. Centerpartiet
            har varit med och beslutat om och finansierat 16 miljarder i ökade
            statsbidrag till kommuner och landsting under de senaste åren.
          </note>
          <note>
            Under förra riksdagsåret förutsåg vi också de fortsatta problemen
            med att finansiera vård och omsorg i kommuner och landsting. Vi
            träffade därför en överenskommelse med Socialdemokraterna om inriktningen
            och finansieringen av försvaret. Här frigörs pengar. Den uppgörelsen
            innebär att sammanlagt 8
          </note>
          <note>
            miljarder kronor frigörs under perioden 2002-2004.
          </note>
          <note>
            Socialdemokraterna och Centerpartiet är överens om att de här
            medlen genom en konkret och uppföljningsbar satsning ska tillföras
            vård- och omsorgssektorn. Överföringen av medel från försvaret
            till vård och omsorg är en nödvändig omstrukturering av resurser
            från en verksamhet där samhällets behov minskat till en verksamhet
            där samhällets behov ökat.
          </note>
          <note>
            Det räcker dock inte. Långsiktigt är de strukturella besluten
            ofantligt viktiga för att hela Sverige ska överleva. Det finns
            europeiska regioner som visat att det går. Wales var för 20 år
            sedan så fattigt att det inte fanns centralvärme i husen. Arbetslösheten
            var hög och den sociala situationen mycket svår. I dagens läge
            är det en blomstrande region. Det är resultatet av strukturerade
            regionala satsningar. För detta krävs handlingskraft och det krävs
            vilja. Det borde vara möjligt med motsvarande satsningar i Sverige.
          </note>
          <note>
            Fru talman! Jag yrkar bifall till Centerpartiets reservation
            nr 6.
          </note>
          <note>
            Tack!
          </note>
          <note type="speaker">
            Anf. 52 BIJAN FAHIMI (fp):
          </note>
          <note>
            Fru talman! En mycket viktig del av välfärden organiseras och
            finansieras av kommuner och landsting.
          </note>
          <note>
            Hur kommunerna sköter denna verksamhet är av avgörande betydelse
            för medborgarnas välstånd.
          </note>
          <note>
            Riksdagens vänstermajoritet har redan fastställt ramarna för
            olika utgiftsområden och beräkningar av statens inkomster år 2000
            och lagt fram förslag för preliminära utgiftstak för år 2001 och
            år 2002.
          </note>
          <note>
            Vi har lagt fram våra förslag till inriktning av den ekonomiska
            politiken i vår parti- och kommittémotion. När riksdagens majoritet
            har valt en annan riktning redovisar vi våra synpunkter på utgiftsområde
          </note>
          <note>
            25 genom ett särskilt yttrande.
          </note>
          <note>
            Folkpartiet har under de senaste åren inte haft någon avvikande
            bedömning från regeringen vad gäller de totala behoven av statsbidragen
            till kommunerna.
          </note>
          <note>
            Hade vårt förslag beträffande samverkan mellan försäkringskassor
            och landstingen genomförts hade ytterligare resurser skjutits
            till denna sektor.
          </note>
          <note>
            Till skillnad från regeringen och dess stödpartier ser vi inte
            kommunernas ekonomiska utveckling som en fråga om enbart bidrag
            och utjämning. Kommunernas ekonomiska ställning beror också på
            skatteintäkternas utveckling men också effektiviteten av den kommunala
            verksamheten.
          </note>
          <note>
            Mellan 1991 och 1994, trots de besvärliga makroekonomiska förhållanden
            som rådde, steg kommunsektorns produktivitet med 15 %. Vi har
            kunnat konstatera att denna utveckling avstannat sedan 1994.
          </note>
          <note>
            Politiken har i alltför stor utsträckning varit fokuserad till
            bidrag från staten och till utjämningsfrågor.
          </note>
          <note>
            Kommunernas ekonomi handlar enligt Folkpartiets mening inte enbart
            om hur stora summor som kan disponeras. Kommunerna måste göra
            rätt saker och på rätt sätt. Det handlar om effektiv upphandling,
            koncentration till kärnverksamhet och mångfald och konsumentorientering
            inom den kommunala verksamheten.
          </note>
          <note>
            Regeringen har på olika sätt försvårat för kommunerna och landstingen
            att bedriva sin verksamhet i nya former. Ett stopp för försäljning
            av kommunala bostadsbolag, försvårande av start av friskolor och
            planer på förbud mot privata entreprenörer inom sjukvården är
            några flagranta exempel på ideologiskt betingade ingrepp i kommunernas
            förnyelsearbete.
          </note>
          <note>
            Folkpartiet har vid olika tillfällen sagt nej till bostadsbolagsakut
            och till en allmän kommunakut. I
          </note>
          <note>
            budgeten öronmärks återigen pengar för sådan verksamhet. En modell
            med en permanent inrättad akutmottagning ger helt fel signaler.
            Tonvikten på riksdagens arbete måste ligga i att skapa rimliga
            generella förutsättningar genom ett fungerande utjämningssystem.
            De kommunala förlustbostadsbolagen får inte rekonstrueras för
            fortsatt underskottsdrift. Vi säger därför nej till de anslag
            som finns för dessa ändamål.
          </note>
          <note>
            Det är orimligt att kommuner som har långsiktiga strukturella
            problem utan generella regler får pengar från staten.
          </note>
          <note>
            Regeringen anför att vissa av kommunernas strukturella problem
            inte kan fångas av utjämningssystemet. Därför ska de få särskilda
            anslag. Detta, fru talman, anser vi vara fel. De strukturella
            faktorerna fångas i systemet, och övriga faktorer ska kommunerna
            ta ansvar för gentemot sina väljare.
          </note>
          <note>
            Vi har alla talat om marknadsekonomi och planekonomi. Men, fru
            talman, det växer fram ett nytt ekonomiskt system tack vare den
            socialdemokratiska regeringen. Det är projektekonomi. Den socialdemokratiska
            regeringen har genom åren alltmer fokuserat på olika typer av
            projektbidrag till de kommunala verksamheterna. Vidare har man
            använt olika typer av förhandlingslösningar för att ge stöd till
            vissa specifika verksamheter och aktiviteter. Låt oss utöver bostadsakut
            och kommunakut nämna de lokala investeringsprogrammen och den
            s.k. storstadspengen.
          </note>
          <note>
            Denna framväxt av projektekonomi säger vi i Folkpartiet liberalerna
            nej till.
          </note>
          <note>
            Folkpartiet har sedan länge varit anhängare av enhetliga dagisavgifter.
            Det minskar enligt vår mening marginaleffekterna för barnfamiljerna
            och inte minst låginkomsttagarna. Det är dock en fråga som måste
            avgöras på det lokala planet. Dagistaxornas storlek är ingen fråga
            för riksdagen.
          </note>
          <note>
            En viktig förutsättning för att kommunerna ska kunna erbjuda
            sina invånare en god service och att människor ska få samma möjligheter
            att erhålla grundläggande kommunfinansierad service är ett vettigt
            utjämningssystem. Ett långtgående och felaktigt utformat utjämningssystem
            undergräver det kommunala självstyret och tar bort viktiga ekonomiska
            incitament från kommunerna. Vissa kommuner har med nuvarande system
            marginaleffekter som är större än 100 %. Detta missförhållande
            måste rättas till med hjälp av en sänkning av utjämningsgraden.
          </note>
          <note>
            Systemet för kostnads- och inkomstutjämningen är oöverskådligt,
            och för den enskilda kommunen kan slutresultatet bli starkt beroende
            av hur en viss enskild faktor faller ut. Folkpartiet efterlyser
            ett nytt system där utjämningen grundas på strukturella faktorer.
            Både kostnader och inkomster ska beaktas. Detta är viktigt inte
            minst för storstadsregionerna som har både en stark skattebas
            men också stora kostnader.
          </note>
          <note>
            Folkpartiet utvecklar sitt resonemang om ett utjämningssystem
            som balanserar det kommunala självstyret med medborgarnas rätt
            till likvärdiga villkor till kommunal service i motion Fi610.
            Jag yrkar bifall till yrkande nr 5 i motionen samt till reservation
          </note>
          <note>
            4.
          </note>
          <note>
            Kommunerna bär en orimlig börda för socialbidragskostnaderna.
            Den viktigaste faktorn som påverkar socialbidragskostnaderna är
            arbetsmarknadsläget som påverkas av regeringens, inte kommunernas,
            politik. Olika beräkningar visar att ungefär hälften av socialbidragskostnaden
            orsakas av arbetslösheten.
          </note>
          <note>
            Samtidigt ingår socialbidragen i kommunernas grundläggande åtaganden
            enligt socialtjänstlagen.
          </note>
          <note>
            Därför är det rimligt att staten och kommunerna delar på kostnadsansvaret
            för socialbidragen.
          </note>
          <note>
            Fru talman! Det finns över 1 500 kommunala bolag i Sverige. I
            bolagen satsas skattebetalarnas pengar på alla möjliga verksamheter,
            skidliftar, tvätterier, restauranger, solarier, gym och andra
            typer av verksamheter. Vi är motståndare till kommunala bolag
            och vill minska dem kraftigt och på sikt avveckla dem. Avvecklingen
            bör ske genom att bolagen säljs till privata aktörer, läggs ned
            eller att verksamheten återgår till förvaltningsform. En del av
            det kommunala bostadsbeståndet kan behöva finnas kvar för att
            säkerställa att en god social bostadspolitik upprätthålls.
          </note>
          <note>
            För några år sedan kom den senaste modeflugan in i den kommunala
            bostadssfären, nämligen holdingbolag och koncernbildning. Kommunerna
            för helt enkelt samman alla sina bolag i en koncern. Det innebär
            att vinster i ett bolag kan överföras till ett förlustbolag och
            därmed kan statsskatt undvikas. Av den anledningen efterlyser
            Folkpartiet i motion K352, yrkande 2, ytterligare en lagstiftning
            beträffande kommunerna och de kommunala företag som berörs av
            detta. Utskottsmajoriteten avstyrker, trots sin djupa kärlek för
            skatten, motionen. Tydligen är skatteplanering okej om det sker
            inom den offentliga sektorn.
          </note>
          <note>
            Med anledning av detta vill jag yrka bifall till reservation
            9.
          </note>
          <note type="speaker">
            Anf. 53 SONIA KARLSSON (s):
          </note>
          <note>
            Fru talman! Sveriges ekonomi har fått ny kraft och styrka. Det
            kommer nu att synas mer i kommuner och landsting i och med de
            ökade skatteintäkterna på ca 25 000 miljoner kronor under nästa
            år. Genom att skatteinkomsterna utvecklas på ett positivt sätt
            finns goda allmänna förutsättningar för kommuner och landsting
            att tillgodose angelägna behov inom skola, vård och omsorg. Lägg
            därtill nya friska statsbidragspengar. Tar vi beslutade och föreslagna
            tillskott av de generella statsbidragen blir det, i förhållande
            till 1996 års nivå, en höjning av statsbidragen med 20 000 miljoner
            kronor enbart nästa år.
          </note>
          <note>
            I sin bedömning av den kommunala ekonomins utveckling de närmaste
            åren anger regeringen att ökningen av skatteinkomsterna som följer
            av den förbättrade ekonomiska utvecklingen samt de ökade statsbidragen
            ger utrymme för en ökning av de kommunala konsumtionsutgifterna
            med i genomsnitt drygt 1 % per år. Det är alltså en ökning med
            ca 4,8
          </note>
          <note>
            miljarder kronor per år. Denna utveckling är mycket välkommen
            och illustrerar enligt utskottet väl tillväxtens betydelse för
            den kommunala ekonomin.
          </note>
          <note>
            Denna starkare ekonomi, med en god tillväxt, gör att vi allt
            bättre kan värna välfärden och allt bättre kan klara en bra utbildning,
            en god vård och en trygg omsorg om barn och gamla. Det bästa sättet
            att utveckla välfärden och att minska klyftorna i samhället är
            att se till att fler människor har arbete. Vi har en längre tid
            haft en sjunkande arbetslöshet och en stigande sysselsättning.
            Detta börjar nu bli mer märkbart. Fler och fler människor känner
            själv någon eller några som tidigare varit arbetslösa men som
            nu har fått arbete. Vi vill också att vården och omsorgen ska
            hålla hög en kvalitet. De brister som vi ser vill vi göra något
            åt. Vi ska ha en värdig vård och omsorg för alla som behöver den.
            Vi ska ha en skola med allra högsta kvalitet för alla barn.
          </note>
          <note>
            De uppföljningar som på regeringens uppdrag gjordes under åren
            1997 och 1998 om användningen av de ökade statsbidragen visar
            att den allra största delen använts till dessa prioriterade verksamheter.
          </note>
          <note>
            Utskottet delar regeringens uppfattning att vården, omsorgen
            och skolan även fortsättningsvis måste komma i första rummet.
          </note>
          <note>
            Om vi nu går till anslagen under budgetens utgiftsområde 25 så
            ser vi att de omfattar merparten av statens utgifter för kommuner
            och landsting. Bidragen lämnas främst i form av ett allmänt finansiellt
            stöd till kommuner och landsting, men också i form av bidrag för
            att åstadkomma likvärdiga ekonomiska förutsättningar mellan de
            olika kommunerna och de olika landstingen. Riksdagen har fastställt
            ramen till
          </note>
          <note>
            97 667 miljoner kronor. Det är den största budgetposten i statsbudgeten,
            numera betydligt större än statsskuldsräntorna. Att den största
            budgetposten nu går till för människor så angelägna områden som
            skola, vård och omsorg i stället för att försvinna ned i ett svart
            hål som räntebetalning på statsskulden visar på den positiva ekonomiska
            utveckling som har skett.
          </note>
          <note>
            Utskottet föreslår bifall till propositionens förslag och avslag
            på motionerna från Moderata samlingspartiet, Kristdemokraterna,
            Folkpartiet och Centerpartiet.
          </note>
          <note>
            I budgetpropositionen föreslår regeringen att löntagarna ska
            ges en skattereduktion under år 2000
          </note>
          <note>
            som motsvarar 25 % av den allmänna pensionsavgiften för beskattningsåret.
            Samtidigt föreslås att avdraget för egenavgiften vid den statliga
            och kommunala beskattningen ska begränsas med 25 %. Genom den
            begränsade avdragsrätten kommer kommunsektorns skatteintäkter
            under år 2000 att öka med 4,8 miljarder kronor. För att neutralisera
            denna effekt har regeringen i sitt budgetalternativ föreslagit
            att det generella statsbidraget - anslaget A1 - ska minskas med
            ett lika stort belopp.
          </note>
          <note>
            Samtliga borgerliga partier motsätter sig i sina budgetalternativ
            regeringens skattesänkning. Utskottet noterar alldeles särskilt
            att inget av partierna har återtagit den av regeringen förordade
            bidragsminskningen eller på annat sätt kompenserat kommuner och
            landsting för denna indragning. På grund därav har samtliga fyra
            borgerliga partier 4,8 miljarder kronor mindre till kommuner och
            landsting än vad man kan utläsa av deras budgetalternativ.
          </note>
          <note>
            Per Landgren, exempelvis, stod här och sade att man nästa år
            har 1,1 miljarder mer till kommuner och landsting än vad regeringen
            har. Per Landgren talar inte sant. I stället har Per Landgren
            3,7 miljarder kronor mindre till vård, skola och omsorg. Då har
            jag inte ens räknat med de andra hål som finns i kristdemokraternas
            budgetalternativ.
          </note>
          <note>
            Moderaternas budgetalternativ innebär dramatiska minskningar
            av skatteinkomsterna. Trots att man på utgiftsområde 25 försöker
            kompensera kommunerna för detta bortfall blir den sammantagna
            effekten av de moderata förslagen att resurserna krymper för kommuner
            och landsting. Dessutom är de skattesänkningarna så stora att
            utskottet anser att de är fullständigt oacceptabla ur fördelningspolitisk
            synpunkt.
          </note>
          <note>
            I kristdemokraternas budgetalternativ föreslås skattesänkningar
            som påverkar de kommunala skatteintäkterna med betydande belopp.
            De kommunala inkomsterna beräknas minska med ca 17 miljarder kronor
            år 2000. För detta bortfall ska kommuner och landsting kompenseras
            fullt ut enligt kd. Men även med en kristdemokratisk politik kommer
            kommuner och landsting sammantaget att få betydligt sämre möjligheter
            att tillgodose de ökande behoven av inte minst vård och omsorg.
          </note>
          <note>
            Även om en betydlig förbättring av kommunsektorns ekonomi i stort
            kan förutses för de närmaste åren är utskottet väl medvetet om
            att vissa kommuner och landsting under en övergångsperiod kommer
            att ha en svår ekonomisk situation. Utskottet delar därför regeringens
            bedömning att det behövs särskilda medel för att bl.a. stödja
            kommuner med övermäktiga åtaganden för boendet. När Moderaterna,
            Centerpartiet och Folkpartiet föreslår att anslaget A2 ska avskaffas
            - där försvinner i en hast 1 000 miljoner kronor från kommunerna
            - så föreslår de också sämre villkor för medborgarna i många kommuner.
          </note>
          <note>
            Utskottet kan i likhet med regeringen konstatera att det finns
            ett antal kommuner och landsting som till följd av främst strukturella
            orsaker har hamnat i en särskilt svår ekonomisk situation och
            därför har svårigheter att klara balanskravet. Dessa problem kan
            inte lösas på kort sikt inom ramen för det kommunala utjämningssystemet.
            Det är därför det behövs medel för särskilt stöd.
          </note>
          <note>
            För att bedöma behovet av stöd och vilka villkor som ska ställas
            måste en individuell prövning göras i varje enskilt fall. Beredningen
            av ansökningarna kommer att göras av den av regeringen inrättade
          </note>
          <note>
            Kommundelegationen. Jag måste säga till Bijan Fahimi, som talar
            om något som är permanent, att
          </note>
          <note>
            Kommundelegationen ska upphöra i juli 2000. Mer permanent är
            den inte.
          </note>
          <note>
            Utskottet tillbakavisar det som påstås i motionerna från Moderaterna
            och Folkpartiet om en slumpartad och godtycklig bidragsgivning.
            Grunderna för bidragsgivningen finns klart fastlagda i delegationens
            direktiv.
          </note>
          <note>
            Att Moderaterna och Folkpartiet vill ta bort anslaget förvånar
            mig egentligen inte så mycket, men Lena
          </note>
          <note>
            Eks och Centerns uppfattning förvånar mig desto mer. Det behövs
            ingen akutmottagning, enligt Lena
          </note>
          <note>
            Ek. Då har hon döpt om Kommundelegationen. Men varför vill Lena
            Ek slänga ut barnet med badvattnet? I
          </note>
          <note>
            stället ska vi tydligen vänta på den digitala allemansrätten,
            och annat. Det är bra. Men under tiden skadas den sociala välfärden,
            Lena Ek. Varför inte ge hjälp när det behövs, så att de som är
            sämst ställda klarar sig och kan få nytta av det som på längre
            sikt ger bättre förutsättningar för de berörda kommunerna?
          </note>
          <note>
            I budgetpropositionen föreslås att riksdagen skall bemyndiga
            regeringen att försälja aktier i Haninge
          </note>
          <note>
            Holding AB. Blir det överskott från avvecklingen av fastigheter
            i Haninge Bostäder AB ska det redovisas mot anslaget A2 Bidrag
            till särskilda insatser i vissa kommuner och landsting.
          </note>
          <note>
            Riksdagen beslöt våren 1995 om ett särskilt bidrag på ca 905
            miljoner kronor till Haninge kommun för att dels lösa kvarvarande
            skulder i Bostadsstiftelsen Haningehem, dels ändra villkoren i
            ett befintligt statligt lån till kommunen. Insatserna finansierades
            med medel som år 1995 annars skulle ställts till kommunsektorns
            förfogande.
          </note>
          <note>
            Moderaterna, Kristdemokraterna och Folkpartiet vill inte att
            ett eventuellt överskott ska föras över mot
          </note>
          <note>
            A2-anslaget. De påstår att det skulle vara ett brott mot bestämmelserna
            i budgetlagen. I stället tycker de att den försäljningslikvid
            som kan uppkomma bör redovisas mot en inkomsttitel på statsbudgeten.
          </note>
          <note>
            Jag skulle bara vilja påminna om att både Folkpartiet och Kristdemokraterna
            själva använder denna teknik i sina budgetmotioner, så de kanske
            skulle fundera lite. Kritiken faller lika mycket på dem.
          </note>
          <note>
            Utskottet tycker att det är bra att den ekonomiska konstruktion
            av Haninge kommun som staten medverkat till har varit framgångsrik.
            Utskottet konstaterar att regeringen med de i propositionen föreslagna
            åtgärderna fullföljer de utfästelser som gjordes år
          </note>
          <note>
            1995 i samband med att beslutet togs om särskilda insatser för
            Haninge kommun. Riksdagen har enligt lagen om statsbudgeten möjlighet
            att göra avsteg från principen att försäljningsinkomster ska redovisas
            mot en inkomsttitel. Enligt förarbetena till lagen är det i så
            fall lämpligt att detta ges till känna i samband med att beslutet
            om försäljning fattas. Med hänsyn till att bidraget till Haninge
            kommun ursprungligen finansierades av kommunsektorn är det enligt
            utskottet naturligt att det återförs dit. Något brott mot budgetlagen
            är det alltså inte frågan om.
          </note>
          <note>
            Marietta de Pourbaix-Lundin var kommunalråd i
          </note>
          <note>
            Haninge då vi i finansutskottet diskuterade hur vi skulle lösa
            Haninges problem. Jag undrar om Lennart
          </note>
          <note>
            Hedquist inte kan fråga sin partivän om hon inte var nöjd med
            att regering och riksdag hjälpte till för att ge
          </note>
          <note>
            Haninge möjlighet att på ett bra sätt klara ut svårigheterna
            - detta med anledning av att Lennart Hedquist och moderaterna
            inte anser att kommuner som i dag har en särskilt svår ekonomisk
            situation ska kunna få hjälp.
          </note>
          <note>
            Fru talman! Detta betänkande tar också upp ett antal andra kommunalekonomiska
            frågor som förts fram i motioner under den allmänna motionstiden.
          </note>
          <note>
            Det är framför allt frågor som berör bidrags- och utjämningssystemet
            samt utformningen av inkomstoch kostnadsutjämningen.
          </note>
          <note>
            Utskottet vill erinra om att riksdagen så sent som den 14 juni
            i år beslutade om vissa förändringar i utjämningssystemet för
            kommuner och landsting. De beslutade förändringarna gäller från
            nästa år. Riksdagen ställde sig då ånyo bakom de grundläggande
            principerna för 1995 års beslut om ett nytt utjämningssystem fr.o.m.
            år 1996. Det innebär bl.a. att det grundläggande syftet med systemet
            även fortsättningsvis ska vara att skapa likvärdiga ekonomiska
            förutsättningar för kommuner respektive landsting.
          </note>
          <note>
            Såväl regeringen som utskottet har betonat att detta förutsätter
            en långtgående utjämning av såväl skattekraft som strukturellt
            betingade kostnadsskillnader.
          </note>
          <note>
            Utskottet vill slå fast att det inte är aktuellt att göra någon
            omprövning av de grundläggande principer som det nuvarande utjämningssystemet
            vilar på och som har ett brett stöd både i den kommunala världen
            och i riksdagen.
          </note>
          <note>
            Regeringen har tillkallat en särskild delegation för att följa
            upp och utvärdera delar av utjämningssystemet. Enligt direktiven
            är en viktig fråga den eventuella målkonflikt som kan finnas mellan
            å ena sidan en långtgående utjämning av de kommunala skatteinkomsterna
            och å andra sidan incitament för kommuner och landsting att befrämja
            sysselsättning och tillväxt. Med förtur ska man dessutom behandla
            befolkningsförändringarnas konsekvenser för den kommunala verksamheten
            och ekonomin samt frågan om huruvida merkostnaderna för hälso-
            och sjukvård i storstadsregioner och glesbygd beaktas på rimligt
            sätt.
          </note>
          <note>
            Regeringen har även tillsatt en expertgrupp med uppgift att undersöka
            möjligheterna att förenkla systemet och göra det mer stabilt.
          </note>
          <note>
            Med hänvisning till att frågor som tas upp i motionerna behandlas
            i den särskilda delegationen samt i expertgruppen föreslår utskottet
            att motionerna avstyrks.
          </note>
          <note>
            I de moderata motionerna fortsätter moderaterna med sitt mantra
            om att skatteutjämningssystemet skulle strida mot grundlagen.
            Om moderaterna verkligen menar allvar med att det strider mot
            grundlagen borde de kräva att det ska rivas upp och avskaffas
            så snart som möjligt. Vi hade en lång debatt om detta den 14 juni
            i år. Moderaterna är inte trovärdiga i denna fråga.
          </note>
          <note>
            Jag skulle vilja säga till moderaterna: Sluta att misstolka och
            missbruka grundlagen! Tillstå i stället att ni ogillar själva
            tanken på en långtgående utjämning och solidaritet kommunerna
            emellan och argumentera utifrån det i stället!
          </note>
          <note>
            Jag vill säga något kort till Per Landgren och Bijan Fahimi,
            som var så emot maxtaxa. Per Landgren talade om maxtaxan som enbart
            teknisk och glömde bort att maxtaxan är till för barnen och för
            föräldrarna, så att man ska ha en bra barnomsorg när man arbetar.
          </note>
          <note>
            Det har precis kommit en rapport från OECD där man har granskat
            svensk förskoleverksamhet. Man talar i mycket positiva ordalag,
            och man säger att den kännetecknas av stor mångfald och variationsrikedom,
            att det finns en mängd former och inriktningar som är anpassade
            till barnens och familjernas behov.
          </note>
          <note>
            Det finns en balans mellan individen och kollektivet i barnomsorgen,
            tycker OECD-gruppen. Men efter allt detta positiva säger man också
            att det finns vissa svagheter i det svenska systemet, och det
            är t.ex. att avgifterna skiljer sig för mycket åt mellan kommunerna.
            Det är inte rättvist med så stora skillnader, anser OECD, som
            också ifrågasätter om alla familjer har råd att betala avgift
            i vissa kommuner. Just i den här delen är Socialdemokraterna och
            OECD överens.
          </note>
          <note>
            Fru talman! Jag ber att få yrka bifall till hemställan i finansutskottets
            betänkande i alla dess delar samt avslag på reservationerna.
          </note>
          <note type="speaker">
            Anf. 54 BIJAN FAHIMI (fp) replik:
          </note>
          <note>
            Fru talman! Låt mig börja med maxtaxan. Jag tror att vi är överens
            om grundprincipen, att det är bra att dagisavgifterna inte är
            progressiva och därmed inte skapar marginaleffekter. Vad vi vänder
            oss mot är att staten ska bestämma vilken nivå det ska vara och
            att man använder en del av det finansiella utrymme som borde ägnas
            åt skattesänkningar, t.ex. för arbete, åt maxtaxan.
          </note>
          <note>
            Skillnader blir det alltid när man accepterar att kommunerna
            ska vara självständiga. Folk väljer olika politiker som gör olika
            val. Det är positivt och någonting som vi har bejakat i Sverige.
          </note>
          <note>
            När det gäller utjämningen hänvisar majoriteten till att det
            finns två olika utredningar. Jag vill bara påminna om att om man
            sänker utjämningsgraden löser man i alla fall problemen på kort
            sikt. Varför avstår majoriteten från att göra det? Varför sänker
            ni inte utjämningsgraden i systemen?
          </note>
          <note type="speaker">
            Anf. 55 SONIA KARLSSON (s) replik:
          </note>
          <note>
            Fru talman! För att börja med maxtaxan, inser man även i kommunerna
            att det här är bra för barnen.
          </note>
          <note>
            Det enda man ifrågasätter är om vi finansierar maxtaxan. Det
            har vi också sagt att vi ska göra.
          </note>
          <note>
            Vi kommer att sänka skatten. Egenavgifterna sänks med 25 % nästa
            år. Det kommer också att ha betydelse för bl.a. barnfamiljerna.
          </note>
          <note>
            Bijan Fahimi hade flera andra synpunkter i sitt tidigare inlägg,
            bl.a. att han var emot kommunala bolag. Det är intressant. I många
            fall säger Folkpartiet att det är så viktigt med den kommunala
            självstyrelsen, men när det gäller kommunala bolag är det inte
            så. Kan Bijan Fahimi förklara varför?
          </note>
          <note type="speaker">
            Anf. 56 BIJAN FAHIMI (fp) replik:
          </note>
          <note>
            Fru talman! Det gör jag gärna. Vi tycker att kommunerna ska ha
            självständighet inom ramen för den verksamhet som de är till för.
            Att driva olika typer av verksamhet i kommunala bolag hör inte
            till kommunernas kärnverksamhet. Om det är någonting som kommunerna
            ska driva ska det vara antingen i form av förvaltning, så att
            det finns insyn, eller privata aktörer som gör det.
          </note>
          <note>
            Jag fick inte svar på frågan varför majoriteten inte tar ställning
            till utjämningsgraden. Är det rimligt att vissa kommuner har marginaleffekter
            på över 100 %?
          </note>
          <note>
            När det gäller maxtaxan fick jag inte heller något svar. Det
            utrymme som regeringen använder för maxtaxan borde ägnas åt de
            skatter som är skadliga för tillväxten.
          </note>
          <note type="speaker">
            Anf. 57 SONIA KARLSSON (s) replik:
          </note>
          <note>
            Fru talman! För att gå tillbaka till frågan om kommunala bolag
            påstår Folkpartiet att kommunerna har så många bolag som de inte
            borde ha. Men 80 %
          </note>
          <note>
            av de kommunala bolagen gäller branscher som el, gas, värme,
            vatten, transport och fastighetsuthyrning.
          </note>
          <note>
            Det är alltså inte till största delen solarier och sådant, som
            Bijan Fahimi sade. Det är fortfarande upp till kommunen själv
            att välja på vilket sätt man vill ha sin verksamhet. Där ligger
            den kommunala självstyrelsen, som Folkpartiet i just det här fallet
            inte vill tillstyrka.
          </note>
          <note>
            När det återigen gäller maxtaxan har OECD nu noterat att det
            är höga avgifter i olika kommuner, vilket gör att det inte är
            lönsamt att arbeta därför att avgiften tar en så stor kostnad.
            Det här kan man se allra mest i moderatstyrda kommuner, som i
            och för sig många gånger har låg skatt men däremot höga avgifter,
            särskilt barnomsorgsavgifter.
          </note>
          <note type="speaker">
            Anf. 58 LENA EK (c) replik:
          </note>
          <note>
            Fru talman! Sonia Karlsson kritiserar att vi inte vill ha någon
            kommunakut. Anledningen till detta är ju att vi i budgeten har
            förslag som ger en bättre kostnadssituation för de allra värst
            utsatta kommunerna.
          </note>
          <note>
            Jag ska ta några exempel.
          </note>
          <note>
            Det handlar t.ex. om vårt förslag till barnkonto, som ger barnfamiljerna
            mer tid, mer valfrihet och mer pengar. Vi har också några andra
            förslag som gör att människor inte behöver gå till socialen för
            att få en inkomstförstärkning. Det är en av de kostnadsposter
            som har ökat förskräckligt mycket för kommunerna under 90-talet.
          </note>
          <note>
            Kostnaden för socialbidrag har fördubblats under
          </note>
          <note>
            1990-talet. Långvarigt socialbidrag - det rör sig om
          </note>
          <note>
            130 000 personer - är vanligast bland unga föräldrar, särskilt
            unga ensamstående kvinnor med barn; nu läser jag ur Socialstyrelsens
            rapport den 14 december
          </note>
          <note>
            1999 och ur pressmeddelande nr 69. Detta beror, enligt Socialstyrelsen,
            på att många inte har kvalificerat sig till socialförsäkringssystemen.
            De får endast grundbeloppet om 60 kr per dag i föräldrapenning.
          </note>
          <note>
            Det handlar alltså om unga föräldrar. Vi föreslår en höjning
            av grundbeloppet till 150 kr per dag för unga föräldrar. Det gör
            att de kommer ur en förnedrande situation, och det gör också att
            kommunernas kostnad minskar väsentligt mer än när det gäller de
            pengar som finns i den s.k. kommunakuten. Vi tycker att det här
            är ett riktigare och mer konstruktivt sätt att lösa dessa problem.
          </note>
          <note>
            Vidare behöver kommunerna infrastrukturella förbättringar när
            det gäller vägar, digital allemansrätt, utbildning och kultur.
            Det är viktigt, och det är en långvarig och stabil förbättring
            för kommunerna.
          </note>
          <note type="speaker">
            Anf. 59 SONIA KARLSSON (s) replik:
          </note>
          <note>
            Fru talman! Jag vill ändå påminna Lena Ek om att ni har 4,8 miljarder
            mindre till kommunerna i de generella bidragen. Sedan tar ni också
            bort en miljard när det gäller de särskilda insatserna. Det lär
            alltså inte bli mer pengar till kommunerna.
          </note>
          <note>
            Jag delar uppfattning när det gäller problemet med socialbidragen.
            Men det positiva är att vi nu ser att socialbidragen, tack vare
            att arbetslösheten går ned och att sysselsättningen ökar, under
            det senaste året har minskat med 9 %. Det är närmare 700 miljoner
            i minskade kostnader. Det är väldigt positivt. Jag tror att det
            mest konstruktiva när det gäller att få ned kostnaderna för socialbidrag
            är att vi får ännu fler i arbete.
          </note>
          <note>
            Lena Ek har ett särskilt yttrande där hon tar upp kommuners och
            landstings rätt att bedriva näringsverksamhet. Jag är oklar över
            vad Centerpartiet menar i detta särskilda yttrande. Jag tycker
            att ni helt frångår tidigare centerståndpunkter. Jag skulle gärna
            vilja ha ett klargörande när det gäller detta.
          </note>
          <note type="speaker">
            Anf. 60 LENA EK (c) replik:
          </note>
          <note>
            Fru talman! Det var tre frågor. Jag ska försöka ta upp dem snabbt.
          </note>
          <note>
            För det första har vår inställning till kommunala bolag bl.a.
            formats av Motalaaffären, som både Sonia
          </note>
          <note>
            Karlsson och jag känner till mycket väl, eftersom det handlar
            om vårt eget hemlän. Det är inte några nya
          </note>
          <note>
            Centerståndpunkter. Det är gammal traditionell Centerpartipolitik.
            Vår ståndpunkt är att det ska vara ordning och reda i kommunens
            affärer.
          </note>
          <note>
            För det andra har de kortvariga socialbidragen minskat, men de
            långvariga socialbidragen, som gäller 130 000 personer, har enligt
            Socialstyrelsen inte minskat alls. Det är ett jätteproblem. Det
            är ett mänskligt dilemma, och det är en fruktansvärd situation
            för de människor som sitter i denna klämma. Och det är ett mycket
            besvärligt kommunalt ekonomiskt problem. Bl.a. fokuserar detta
            sig på de unga föräldrarna. De skulle ha stor nytta av dels ett
            barnkonto som ger dem mer pengar, dels en höjd grundnivå i föräldrapenningen
            som också ger dem mer pengar.
          </note>
          <note>
            De skulle ha mycket mer nytta av det här än av en maxtaxa för
            dagis.
          </note>
          <note>
            Den tredje frågan gällde en budgetteknisk diskussion som vi har
            haft i finansutskottet. Vi har en annan skatteteknisk lösning.
            Den diskussion som vi har haft om en förändring av de budgettekniska
            systemen och utgiftstakens konstruktion är sådan att detta är
            en av de justeringar som vi vill ha. Man ska nämligen kunna lyfta
            upp båda sidor och få tydlighet i det här systemet.
          </note>
          <note>
            Det skulle vara intressant att höra vad Sonia
          </note>
          <note>
            Karlsson tänker göra för att hjälpa de unga föräldrarna - främst
            de unga ensamma mammorna - och förbättra deras situation.
          </note>
          <note type="speaker">
            Anf. 61 SONIA KARLSSON (s) replik:
          </note>
          <note>
            Fru talman! Först och främst vill jag säga att vi har haft en
            utredning om socialbidragen som vi också hänvisar till i utskottets
            betänkande. Det här är nu ute på remiss, och det kommer sedan
            att komma ett förslag när det gäller den delen.
          </note>
          <note>
            Fortfarande är det allra bästa för de unga föräldrarna att de
            får ett arbete och sedan dessutom maxtaxa, så att de har råd att
            ha barnen på dagis.
          </note>
          <note>
            Smit inte, Lena Ek! Det är ingen budgetteknisk förändring. Att
            ni saknar de här 4,8 miljarderna beror på att ni sade nej till
            regeringens skattesänkningar. Ni har glömt att ni var tvungna.
            Vi bytte ju skattesänkningar mot en neddragning av det generella
            statsbidraget. I det avseendet har ni inte fyllt upp. Det är det
            som skiljer.
          </note>
          <note type="speaker">
            Anf. 62 PER LANDGREN (kd) replik:
          </note>
          <note>
            Fru talman! Jag försökte i mitt inlägg göra en översikt över
            en möjlig grund för att slå fast den kommunala självstyrelsen
            och också att motivera den mer rättsfilosofiskt. Jag tog upp ett
            antal exempel där jag försökte visa hur den sittande regeringen
            inte respekterar den kommunala självstyrelsen; jag angrep inte
            för angripandets skull.
          </note>
          <note>
            Jag vill gärna från majoritetens sida - säkert från ministern
            - höra vad ni grundar den kommunala självstyrelsen på.
          </note>
          <note>
            Jag tog upp exempel just på hur kommunsektorn instrumentaliseras.
            När det går dåligt är det som ett dragspel som man trycker ihop.
            När det går något bättre, även om det inte är fullt så ljust som
            Sonia
          </note>
          <note>
            Karlsson tecknar, släpper man efter. Det kan också gälla balanskravet
            i relation till de ekonomiska möjligheter som man skapar eller
            undanhåller från kommunsektorn när det gäller att tåla tillfälliga
            påfrestningar. Det gällde också maxtaxan. Det är just ett exempel
            på hur staten ger sig in och bestämmer på den kommunala nivån
            och, enligt min mening, bryter mot den kommunala självstyrelsen.
            Jag nämnde också ett antal andra exempel.
          </note>
          <note>
            Visst kan vi diskutera vad som är bäst för barnen när det gäller
            maxtaxan. Jag tror att valfrihet är bäst för familjen. Jag skulle
            aldrig drömma om att sitta i denna församling och lagstifta om
            hur familjer över hela vårt land ska organisera sin barnomsorg
            eller att, som kommunerna gör, styra subventioner kommunalt för
            en viss barnomsorgsform. Man kan inte säga generellt att det är
            bäst för barnen. Sedan är det naturligtvis bra för människor om
            de får betala så lite som möjligt för barnomsorgen. Men jag tycker
            nog att barnomsorgen ska få kosta vad den kostar. Fast det är
            en inställning som man kan diskutera.
          </note>
          <note type="speaker">
            Anf. 63 SONIA KARLSSON (s) replik:
          </note>
          <note>
            Fru talman! Per Landgren påstår att vi använder kommunerna som
            ett dragspel. Det är självklart att kommuner och landsting också
            påverkades när vi hade lågkonjunktur, en stor arbetslöshet och
            minskade skatteintäkter. Men vi socialdemokrater har inte dragit
            in några direkta pengar. Jag måste påminna Per
          </note>
          <note>
            Landgren - det har jag nog gjort en gång tidigare -
          </note>
          <note>
            om att de enda som direkt har dragit in pengar från kommunerna
            är kristdemokraterna och den borgerliga regeringen. De 7,5 miljarder
            som ni direkt drog in kanske vi kan lämna därhän.
          </note>
          <note>
            Sedan måste jag dra på munnen lite. Per Landgren var ju inte
            i riksdagen förra perioden. Han sade att han aldrig skulle tänka
            på att lagstifta för att styra någon barnomsorg. Men hur var det
            med vårdnadsbidraget? Beslutade inte den borgerliga regeringen
            om det? Den hann t.o.m. införa det. Nog var det en styrning som
            heter duga.
          </note>
          <note type="speaker">
            Anf. 64 PER LANDGREN (kd) replik:
          </note>
          <note>
            Fru talman! Vårdnadsbidraget handlade ju om att man skulle skapa
            förutsättningar för ett jämlikt resursutnyttjande på barnomsorgssidan.
            Tidigare hade ju familjer som hade valt att ha sina barn hemma
            eller låta någon närstående vårda eller fostra dem tillfälligt
            när de var på arbetet inga möjligheter alls. Den här kommunala
            subventionen till daghemmen är egentligen en monumental orättvisa.
            Vårdnadsbidraget var till för att justera det här. Sonia Karlsson
            kan skaka på huvudet, men så är det.
          </note>
          <note type="speaker">
            Anf. 65 SONIA KARLSSON (s) replik:
          </note>
          <note>
            Fru talman! Jag tror för Per Landgrens skull att vi ska lämna
            vårdnadsbidraget åt sidan.
          </note>
          <note>
            Per Landgren pratar så väl, och han sade att han hade 1,1 miljard
            mer till kommunerna. Då vill jag påminna om att det är 3,7 miljarder
            mindre. För det blir det faktiskt mindre vård och omsorg. Sedan
            tog
          </note>
          <note>
            Per Landgren upp egenavgifterna. Såvitt jag vet var kristdemokraterna
            för egenavgifterna. De talade t.o.m. väl om sådana.
          </note>
          <note>
            Anf. 66 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Sveriges ekonomi är just nu inne i en väldigt positiv
            utveckling. Vi har lämnat åren av ekonomiskt moras och budgetsanering
            bakom oss.
          </note>
          <note>
            Den starka ekonomin ger även återverkningar på kommunsektorn.
            Det märks inte minst på de ökade skatteintäkter som är en följd
            av framför allt den sjunkande arbetslösheten.
          </note>
          <note>
            Nästa år kommer kommunernas skatteintäkter att öka med 25 miljarder
            kronor jämfört med i år. Kommunsektorn som helhet går från underskott
            till ett kraftigt positivt finansiellt sparande.
          </note>
          <note>
            Trots denna styrkeposition finns det fortfarande stora skillnader
            i förutsättningarna i vårt land. Det handlar om skillnader mellan
            tillväxtområden och utflyttningsregioner. Det handlar om innerstad
            och ytterstad. Det handlar om människor med hela sin historia
            i Sverige och människor med utländsk bakgrund. Det handlar om
            kvinnor och män. Och det handlar om skillnader i ekonomiska och
            sociala resurser.
          </note>
          <note>
            Socialdemokraterna ser som sin största uppgift att verka för
            att alla människor får möjlighet till ett rikt och meningsfullt
            liv. Det förutsätter ett solidariskt synsätt där de som har goda
            förutsättningar delar med sig till dem som är sämre lottade.
          </note>
          <note>
            Orättvisor är inte statiska. De går att bryta och motverka genom
            politisk vilja och genom politiskt arbete. Marginalisering av
            människor får aldrig bli ett alternativ om man har ambitionen
            att fördjupa demokratin och medborgarinflytandet.
          </note>
          <note>
            Fru talman! I vårt land har vi valt en modell där kommunerna
            har ansvaret för att tillförsäkra medborgarna grundläggande välfärdsverksamhet,
            välfärd som är själva verktyget för att garantera människor goda
            möjligheter oavsett de ekonomiska, sociala och geografiska förutsättningarna.
          </note>
          <note>
            Ska alla kommuner ha möjligheter att erbjuda invånarna en bra
            välfärd krävs det ett system för ekonomisk utjämning mellan regionerna.
            Jag vill säga till
          </note>
          <note>
            Per Landgren, som kritiserade delar av utjämningssystemet, att
            i själva verket är ett långtgående utjämningssystem en förutsättning
            för en reell kommunal självstyrelse. Så är det.
          </note>
          <note>
            Om vi inte ska ha kommuner som har svårigheter att klara sina
            grundläggande åtaganden för vård och skola måste vi ha ett långtgående
            utjämningssystem som tar hänsyn både till skillnader i inkomst
            mellan olika regioner och till olika strukturella kostnadsskillnader
            mellan olika delar av landet.
          </note>
          <note>
            Jag har läst utskottets betänkande och följt debatten om utjämningssystemet,
            och jag kan konstatera det glädjande faktum att det finns en väldigt
            bred uppslutning bakom de grundläggande principerna för det kommunala
            utjämningssystemet. Detta är också riktat till Per Landgren m.fl.
            talare som har kritiserat utjämningssystemet.
          </note>
          <note>
            I Kommunsverige och i Landstingssverige finns det en bred uppslutning
            över partigränserna bakom utjämningssystemet. För att inte upprepa
            debatten från i våras när utjämningssystemet reformerades vill
            jag bara hänvisa till de yttranden som kom från både
          </note>
          <note>
            Kommunförbundet och Landstingsförbundet och som är ett tydligt
            uttryck för den breda politiska uppslutning bakom de grundläggande
            principerna i utjämningssystemet.
          </note>
          <note>
            Nu är dock inte utjämningssystemet perfekt och absolut rättvist
            - jag tror inte att man kan nå dithän.
          </note>
          <note>
            Det finns alltid skäl att göra modifieringar, och det riktar
            jag till Lena Ek. Den delegation som vi nu har tillsatt för att
            se över vissa faktorer i utjämningssystemet syftar just till att
            göra en analys av om vi har uppnått en tillräckligt långtgående
            rättvisa.
          </note>
          <note>
            En av de saker som delegationen ser över och som jag tycker att
            det finns skäl att närmare analysera är om utjämningssystemet
            i tillräcklig utsträckning tar hänsyn till starka befolkningsförändringar.
            Det gäller såväl starka befolkningsminskningar under kort tid
            som starka befolkningsökningar under kort tid. Det finns skäl
            att göra ett sådan grundläggande analysarbete, och jag hoppas
            att vi i slutet av nästa år ska få ett färdigt material som belyser
            detta och som, om det finns skevheter i systemet, kan lägga fram
            förslag om modifieringar.
          </note>
          <note>
            Fru talman! Den uppbyggnad av den kommunala verksamheten som
            det nu finns utrymme för måste göras med eftertanke. De kostnader
            som vi tar på oss nu måste vi klara att bära även när inkomsterna
            inte är lika stora som i dag. Gör vi inte det riskerar vi att
            hamna i en ny situation med ekonomiska besvärligheter inom kommunsektorn
            och med svårigheter att hantera de stora åtaganden som kommunsektorn
            och landstingssektorn står inför framöver.
          </note>
          <note>
            Under de senaste åren har riksdagen beslutat om höjningar av
            de generella statsbidragen till kommuner och landsting. Det rör
            sig om en nivåhöjning på 25
          </note>
          <note>
            miljarder kronor 2002 jämfört med 1996. Statsbidragsökningarna
            har varit ett nödvändigt tillskott för att upprätthålla kvaliteten
            inom skola, vård och omsorg.
          </note>
          <note>
            Men vad som framför allt är glädjande är att kommunsektorn till
            följd av ökade skatteintäkter nu går mot betydligt ljusare tider.
            Skatteintäkterna ökar, som jag nämnde, med 25 miljarder kronor
            nästa år jämfört med innevarande år. Och detta ska ses i ljuset
            av att de generella statsbidragen ökar med 4 miljarder kronor.
            I tider av god ekonomisk utveckling är det inte längre nivåhöjningarna
            av de generella statsbidragen som är det enskilt viktigaste tillskottet
            till kommun- och landstingssektorn.
          </note>
          <note>
            Genom en framgångsrik ekonomisk sanering har vi skapat förutsättningar
            för en utveckling av välfärdssektorn, förutsättningar att klara
            de utmaningar som kommun- och landstingssektorn står inför framöver.
            Det har varit en uppgift som en socialdemokratisk regering fick
            väljarnas förtroende att genomföra i valet 1994 efter ett antal
            år av ekonomisk politik som ledde Sverige in i ett moras, på randen
            till konkurs.
          </note>
          <note>
            Det är viktigt att påpeka, Per Landgren, att det är tack vare
            en framgångsrik ekonomi som förutsättningar nu skapas för att
            klara av att hantera de viktiga välfärdsutmaningar som vi står
            inför. En sådan välfärdsutmaning är att klara av uppgifterna inom
            vårdoch omsorgssektorn.
          </note>
          <note>
            Genom försvarsuppgörelsen kommer sammanlagt
          </note>
          <note>
            8 miljarder kronor att satsas på utveckling av svensk sjukvård
            med start från 2001. Redan i dagsläget råder dock ett ökat behov
            inom t.ex. primärvård, äldreomsorg och psykiatri. Därför föreslår
            regeringen att ytterligare 1 miljard tillförs vård- och omsorgsområdet
            2001. Totalt satsas alltså 9 miljarder på utveckling av svensk
            sjukvård under åren 2001-2004.
          </note>
          <note>
            För att uppehålla mig vid Per Landgren tycker jag att han borde
            ta sig en funderare på vad kristdemokratisk politik i praktiken
            betyder. Om jag inte har förstått saken alldeles fel bär Kristdemokraterna
            det politiska ansvaret för situationen i Stockholms läns landsting
            och för det totala kaoset i Västra Götalands läns landsting.
          </note>
          <note>
            I Stockholms läns landsting går skattesänkningar före satsningar
            på utveckling av sjukvården. Där återinförs sjukvårdsavgifter
            för barn, och där är privatiseringen den fråga som står högst
            på den politiska dagordningen.
          </note>
          <note>
            Trots den allmänt goda ekonomiska utvecklingen som vi kan se
            framför oss finns det fortfarande kommuner och landsting som brottas
            med en svag ekonomi, ofta till följd av yttre strukturella faktorer,
            som t.ex. en svag tillväxt i regionen, negativ befolkningsutveckling
            eller obalans i åldersstrukturen.
          </note>
          <note>
            Jag kan dela Lena Eks uppfattning om att regionalpolitiken står
            inför stora utmaningar framöver när det gäller den obalans som
            växer fram i Sverige.
          </note>
          <note>
            Men i avvaktan på framgång och resultat när det gäller regionalpolitiken
            - det kommer ju inte över en dag, inte ens om Lena Ek skulle få
            bestämma - krävs det ekonomiskt stöd till kommuner och landsting
            som har kvarstående ekonomiska problem.
          </note>
          <note>
            Jag måste säga att jag är utomordentligt förvånad över Centerpartiet.
            De sitter i ledningen eller delar ansvaret i många av de kommuner
            som har ekonomiska problem till följd av en stark befolkningsutflyttning.
            Ändå går de emot regeringens förslag om att inrätta kommundelegationen
            och sätta av resurser för att hjälpa till att klara en överbryggning,
            en strukturförändring i kommunerna, på ett bra och balanserat
            sätt. Jag tycker att det är utomordentligt förvånande att Centerpartiet
            lierar sig med Moderaterna och Folkpartiet när det gäller frågan
            om att ge ett stöd för att klara av strukturförändringen och verksamheten
            i de kommuner som har kvarstående ekonomiska problem.
          </note>
          <note>
            Kommundelegationen och bostadsdelegationen -
          </note>
          <note>
            bägge delegationerna är centrala och viktiga för att hjälpa kommuner
            i en utsatt position - har för 2000
          </note>
          <note>
            och 2001 sammanlagt nästan 4 miljarder till sitt förfogande för
            att kunna hjälpa till att klara den nödvändiga strukturförändringen
            och uppnå ekonomisk balans i ordnade former. Det är något märkligt
            att Lena
          </note>
          <note>
            Ek avvisar dessa insatser.
          </note>
          <note>
            Fru talman! Några år in på det nya seklet kommer kommun- och
            landstingssektorn att ställas inför några markanta utmaningar.
            Det handlar bl.a. om demografiska förändringar som en åldrande
            befolkning och låga födelsetal för med sig. Det handlar om stora
            pensionsavgångar och påföljande stort rekryteringsbehov till den
            kommunala och landstingskommunala sektorn.
          </note>
          <note>
            För några år sedan såg den kommunala verksamhetens framtid mörk
            ut. Nu tycks de mest pessimistiska spådomarna om den framtida
            krisen komma på skam. Kommunerna och landstingen har betydligt
            bättre ekonomiska förutsättningar. Det är kanske inte så, som
            vi har trott och som vi har läst i olika rapporter, att utmaningen
            med den åldrande befolkningen kommer att bli så omfattande och
            kostsam som vi tidigare har befarat.
          </note>
          <note>
            Långtidsutredningen presenterade för några dagar sedan en rapport
            som visar att kostnadsutvecklingen för den åldrande befolkningen
            inte kommer att bli så omfattande som vi tidigare har trott. Vi
            lever allt längre men utnyttjar sjukvården främst under de sista
            levnadsåren. Enligt långtidsutredningen kommer den förändrade
            befolkningssammansättningen att medföra en ökad volym i äldreomsorgen
            med 22 % fram till
          </note>
          <note>
            2030. Det ska jämföras med en volymökning på
          </note>
          <note>
            57 %, som vi tidigare har räknat med, för samma period.
          </note>
          <note>
            Vi kan i dag också konstatera, och det är den andra glädjande
            faktorn, att intresset för att arbeta inom vård och omsorg har
            ökat bland ungdomar under det senaste året. Detta visas bl.a.
            i 1998 års ungdomsbarometer.
          </note>
          <note>
            En av de stora och viktiga utmaningar som kommun- och landstingssektorn
            står inför är att klara av personalrekryteringen. Det handlar
            då om att öka statusen för vård- och omsorgsyrkena och om att
            utveckla personalens delaktighet i och medinflytande över arbetet.
            Men det handlar också om - vilket jag brukar påpeka när jag är
            ute och talar om kommunal ekonomi - att fånga upp och ta till
            vara all den kompetens och erfarenhet som i dag är så gott som
            utestängd från den reguljära arbetsmarknaden.
          </note>
          <note>
            Jag talar här om den stora grupp personer med utländsk bakgrund.
            Här har vi alla ett mycket stort ansvar. Vi har inte råd att utestänga
            denna grupp från arbetsmarknaden. För mig är det uppenbart att
            företag, kommuner och organisationer med en genomtänkt och långsiktig
            strategi för ökad mångfald kommer att ha en klar fördel när det
            gäller att locka till sig de bästa personalresurserna i framtiden.
            Att utnyttja och använda sig av den stora kompetens och erfarenhet
            som finns bland den invandrade befolkningen kommer att bli en
            av de stora utmaningarna för kommun- och landstingssektorn framöver.
          </note>
          <note>
            Genom att alla människor blir delaktiga i vårt samhälle säkrar
            och fördjupar vi demokratin. På så sätt befäster vi också alla
            människors rätt till ett bra liv oavsett kön eller ålder, oavsett
            social och etnisk bakgrund och oavsett var i landet man bor.
          </note>
          <note type="speaker">
            Anf. 67 LENA EK (c) replik:
          </note>
          <note>
            Fru talman! Statsrådet Lövdén är förvånad över att Centerpartiet
            inte har ställt upp på den dryga miljarden som ska lämnas till
            kommunakuten. Jag kan förstå det, eftersom Socialdemokraterna
            och Centerpartiet har en historia av starka kommunsatsningar som
            vi gemensamt har genomfört också under de senaste åren.
          </note>
          <note>
            Det som vi har försökt att hitta är dels en möjlighet att förbättra
            kommunernas ekonomi, dels en metod som går direkt till de svårast
            drabbade. Det är därför som vi har valt att satsa på de unga föräldrarna
            i vårt budgetförslag.
          </note>
          <note>
            Kostnaderna för socialbidragen, som tas ur kommunernas kassa,
            har fördubblats under 90-talet. De
          </note>
          <note>
            130 000 personer som har fått bidrag i minst fyra år under den
            här tiden har kostat 40 miljarder, enligt
          </note>
          <note>
            Socialstyrelsens rapport från i går.
          </note>
          <note>
            Att i ett slag se till att de yngre familjerna, och särskilt
            de unga ensamstående mammorna, får en bättre ekonomi ger ett mångdubbelt
            bättre resultat i de kommunala kassorna, i den kommunala ekonomin.
          </note>
          <note>
            Dessutom ger det mänskligt sett ett mycket bättre resultat. Det
            låter kanske patetiskt att säga det i en riksdagsdebatt där vi
            talar om siffror och budget, men mitt hjärta blöder för de unga
            föräldrar som har en så förnedrande ekonomisk situation att de
            tvingas att gå till socialen för att klara det dagliga uppehället
            för sig och sina barn. Det är därför som vi har valt att i stället
            specialrikta pengar åt det hållet. Det är anledningen.
          </note>
          <note>
            Det finns också en annan anledning. Det är att vi i ökande grad
            har blivit skeptiska mot tillfälliga delegationer och resultatet
            av deras arbete. Det är också en bidragande anledning till att
            vi har valt den här tekniken.
          </note>
          <note>
            Att skatteintäkterna ökar är förstås viktigt för kommunerna.
            Men långsiktiga strukturella satsningar för att överleva är sådana
            satsningar som vi efterlyser, t.ex. digital allemansrätt.
          </note>
          <note>
            Anf. 68 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Det sistnämnda har vi inga delade meningar om. Jag
            markerade i mitt anförande att kraven på regionalpolitiken skärps
            under kommande år till följd av den framväxande regionala obalansen.
          </note>
          <note>
            Men åtgärder, en effektiv regionalpolitik, en fortsatt satsning
            på regionala högskolor, IT som har ålagts alla kommuner och ett
            framgångsrikt tillväxtavtalsarbete räcker inte i den akuta situation
            som flera kommuner befinner sig i med en kraftig ekonomisk obalans
            till följd av en stark befolkningsutflyttning.
          </note>
          <note>
            Lena Eks besked till dessa kommuner är: Ni ska inte få en hjälpande
            hand av staten. Ni ska inte få hjälp med att i ordnade former
            underlätta en anpassning av verksamheten till det vikande befolkningsunderlaget.
            Ni får klara er på egen hand.
          </note>
          <note>
            Kommunerna Gällivare, Hällefors och Olofström ska tydligen klara
            av sina bostadsbekymmer på egen hand. Andra kommuner som har ekonomiska
            problem av andra skäl ska också på egen hand få hantera sin situation
            med kraftiga neddragningar och svårigheter att upprätthålla den
            grundläggande vården, omsorgen och utbildningen som följd.
          </note>
          <note>
            Det är Centerpartiets besked till de kommunalpolitiker som nu
            har sett en möjlighet att få hjälp med strukturomvandlingen i
            ordnade former. Det är ett klargörande besked från Centerpartiet.
          </note>
          <note type="speaker">
            Anf. 69 LENA EK (c) replik:
          </note>
          <note>
            Fru talman! Jag tror att statsrådet blandar ihop
          </note>
          <note>
            Centerpartiets besked när det gäller bostadsdelegationen och
            kommunakuten. Vi stöttade faktiskt bostadsdelegationen men motsatte
            oss kommunakuten.
          </note>
          <note>
            Det är som jag sade alldeles nyss, att i ett slag skulle man
            ge kommunerna mer pengar över och samtidigt lösa svåra mänskliga
            problem genom att i stället stötta de långtidsarbetslösa eller
            de unga föräldrar som under lång tid har varit tvungna att vara
            ekonomiskt beroende av socialbidrag.
          </note>
          <note>
            Under den här perioden 1996 är det närmare
          </note>
          <note>
            120 000 barn i familjer som långvarigt haft socialbidrag enligt
            Socialstyrelsen. Jag tycker att det är ett elegantare, mänskligare
            och ekonomiskt långsiktigt vettigare sätt att minska kommunernas
            utgifter för socialbidrag i samma slag som man hjälper dessa unga
            familjer. Jag tycker att den tekniken är bättre ekonomiskt och
            mänskligt.
          </note>
          <note>
            Anf. 70 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Lena Ek har kanske noterat att socialbidragen under
            de senaste två åren har minskat. I år räknar vi med en minskning
            av socialbidragen på
          </note>
          <note>
            9 %. Det är ju en följd av en bättre arbetsmarknadssituation.
            Det är också en följd av de insatser som regeringen har gjort
            mot långtidsarbetslösheten. Och den budget som riksdagen fastställer
            för nästa år innehåller också ytterligare insatser för att pressa
            tillbaka långtidsarbetslösheten och därmed en del av socialbidragskostnaderna.
          </note>
          <note>
            Lena Ek andades i sitt anförande en kritik mot
          </note>
          <note>
            Bostadsdelegationen. Hon sade att våra erfarenheter av tillfälliga
            delegationer inte är särskilt positiva. Jag kan försäkra Lena
            Ek att de kommuner som har fått hjälp via Bostadsdelegationen
            är nöjda med den hantering som har skett och tycker att det har
            varit väldigt positivt med en genomlysning av den kommunalekonomiska
            situationen, av bostadsbolagens ekonomiska situation och med ett
            åtgärdspaket för att sanera de kommunala bostadsbolagen på orterna.
          </note>
          <note>
            Kommundelegationen ska arbeta på ett liknande sätt, hjälpa kommunerna
            i en besvärlig situation att klara strukturomvandlingen i ordnade
            former. Och det är än en gång, fru talman, förvånande att Centerpartiet
            lierar sig med Moderaterna och Folkpartiet i ett motstånd mot
            Kommundelegationens arbete och de medel som vi har satt av för
            den verksamheten.
          </note>
          <note type="speaker">
            Anf. 71 PER LANDGREN (kd) replik:
          </note>
          <note>
            Fru talman! Jag vill börja med att yrka bifall till reservation
            1, vilket jag glömde att göra i mitt anförande.
          </note>
          <note>
            Ibland känns det ganska förhoppningsfullt att debattera, i alla
            fall när man kan stämma in i en hel del men också när man kan
            rätta till en del missförstånd som kanske ligger bakom just oenighet.
          </note>
          <note>
            Fru talman! När det gäller just utjämningssystemet sade statsrådet
            att ett långtgående utjämningssystem är en förutsättning för kommunal
            självstyrelse.
          </note>
          <note>
            Förutom att man där kan lägga till att det naturligtvis är viktigt
            med skattebasernas utveckling i sig, kan jag hålla med om att
            utjämningssystemet är en viktig förutsättning.
          </note>
          <note>
            Men problemet enligt oss är att det är en inomkommunal utjämning.
            Alltså utifrån mitt resonemang om kommunal självstyrelse och naturliga
            gemenskaper ska det ju vara den överordnade, i detta fall gemenskapen
            staten, som går in och gör utjämningen.
          </note>
          <note>
            Man ska inte ta pengar från den ena kommunen, låt vara att det
            sker tekniskt korrekt nu, och föra över till den andra. Det är
            ju det som går emot såväl grundlagens intention om den kommunala
            självstyrelsen som lokaliseringsprincipen och den kommunala beskattningsrätten,
            att man lyfter skatt för verksamhet i den egna kommunen eller
            i det egna landstinget eller något liknande.
          </note>
          <note>
            Att en framgångsrik ekonomisk politik är en förutsättning för
            vård och omsorg är vi ju ense om, och då kan jag, fru talman,
            bara beklaga att minister Lövdén samarbetar med partier som inte
            fullt ut erkänner detta och är tillväxtvänliga utan som faktiskt
            gång efter gång bromsar just den tillväxt som kommuner och regioner
            behöver.
          </note>
          <note>
            När det gäller det politiska ansvaret för Stockholm och Västra
            Götaland, kan jag i alla fall tala för Västra
          </note>
          <note>
            Götaland i den meningen att situationen där ju är parlamentariskt
            komplicerad. Det vittnar ju bl.a. det faktum om att en socialdemokratiskt
            ledd majoritet föll efter bara någon dag. Sedan ärvde den nu sittande
            majoriteten 1 miljard i underskott. Det kanske inte är dags att
            käbbla om det, men visst är det komplicerat.
          </note>
          <note>
            Anf. 72 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Jag noterade bara ganska stillsamt att
          </note>
          <note>
            Per Landgren kristdemokraterna ju måste fundera lite grann kring
            sitt eget fögderi där man har möjlighet att styra i dag. Då har
            jag noterat att det råder fullt politiskt kaos i Västra Götaland.
            Utvecklingen för sjukvårdens verksamhet och för landstingets ekonomi
            är utomordentligt oroande och allvarlig.
          </note>
          <note>
            Jag noterade också att kristdemokraterna sitter i majoritet i
            Stockholms läns landsting tillsammans med några andra borgerliga
            partier och sänker landstingsskatten med 40 öre motsvarande nästan
            1 miljard kronor som man undandrar från sjukvårdssektorn. Jag
            hör kristdemokrater stå och tala sig varma för vårdområdet, för
            sjukvården. Men i praktisk handling, där man har möjlighet att
            styra och bestämma, tar kristdemokraterna inte ansvar för en bra
            utveckling inom vården.
          </note>
          <note>
            Jag noterar att en bred majoritet i riksdagen har ansett att
            utjämningssystemet är förenligt med grundlagsreglerna. Det har
            också Lagrådet gjort. Det finns ju inte någon kritik att rikta
            på den punkten när det gäller utjämningssystemet.
          </note>
          <note>
            Än en gång tycker jag att det är glädjande, trots övertoner som
            vi ibland hör i debatten från framför allt Stockholmsmoderater,
            att det finns en väldigt bred uppslutning bakom utjämningssystemet
            inom kommun- och landstingssektorn. Det kan finnas enskildheter
            i det som behöver rättas till och modifieras.
          </note>
          <note>
            Det måste man alltid göra med ett sådant omfattande system. Men
            en bred uppslutning bakom principerna för utjämningssystemet finns
            det.
          </note>
          <note type="speaker">
            Anf. 73 PER LANDGREN (kd) replik:
          </note>
          <note>
            Fru talman! Jag avvaktar fortfarande någon typ av motivering
            till kommunal självstyrelse. Är kommunal självstyrelse något som
            denna kammare beslutar ena dagen och kan ta bort andra dagen,
            eller finns det någonting i verkligheten som faktiskt ger dessa
            gemenskaper en faktisk rätt till kommunal självstyrelse?
          </note>
          <note>
            Är det så vi behandlar låt oss säga mänskliga fri- och rättigheter,
            att politiska församlingar kan tillåta den ena dagen och ta bort
            den andra dagen? Det är den typen av resonemang.
          </note>
          <note>
            Det stämmer inte att det är fullt politiskt kaos i
          </note>
          <note>
            Västra Götaland, även om det är politiskt kaos som dock inleddes
            med en majoritet där socialdemokraterna fanns med. Det är inte
            så att det uppstod i och med den nya majoriteten som tyvärr är
            väldigt bräcklig, eftersom vi har ett sjukvårdsparti med en utslagsröst.
            Men det har ju även socialdemokraterna fått känna av. Så varför
            tar man upp den typen av ganska trivialt käbbel - får man väl
            kalla det - i denna debatt när jag i alla fall försöker föra in
            den på något djupare vatten?
          </note>
          <note>
            Anf. 74 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Det är väl inte obekant för Per Landgren att regeringen
            är anhängare av kommunal självstyrelse. Det är ett viktigt fundament
            när det gäller svensk demokrati. Sedan är naturligtvis den kommunala
            självstyrelsen så utformad att vi ibland kan ha olika uppfattningar
            om en åtgärd eller ett beslut i
          </note>
          <note>
            Sveriges riksdag innebär ett så allvarligt ingrepp i den kommunala
            självstyrelsen att det urgröper den kommunala självstyrelsen.
            Den diskussionen kommer vi alltid att ha. Men principen om kommunal
            självstyrelse, att de grundläggande välfärdsåtagandena ska skötas
            av kommuner och landsting, råder det inga delade meningar om.
          </note>
          <note>
            Jag hörde att Per Landgren i sitt inledningsanförande tog upp
            några exempel på ingrepp i den kommunala självstyrelsen. Maxtaxan
            var ett sådant exempel. Det förslag som nu är ute på remiss innebär
            ett frivilligt åtagande för kommuner och landsting. Det är ett
            statsbidragssystem som innebär ett erbjudande till kommunerna
            att införa maxtaxa och få statsbidrag. Det är upp till kommunerna
            att själva välja om de vill införa maxtaxa eller inte.
          </note>
          <note>
            Det var ett exempel. Utjämningssystemet var ett annat exempel
            som Per Landgren tog upp.
          </note>
          <note>
            Vi kanske inte ska diskutera Västra Götaland mycket mer. Eftersom
            Per Landgren sträcker ut handen kan jag hålla med om att det råder
            kaos i Västra
          </note>
          <note>
            Götaland, men inte fullt politiskt kaos. Om vi kan vara överens
            om att det råder politiskt kaos kan jag väl ta tillbaka ordet
            fullt.
          </note>
          <note type="speaker">
            Anf. 75 BIJAN FAHIMI (fp) replik:
          </note>
          <note>
            Fru talman! Fru talmannen har inte lyssnat på hela debatten men
            om hon hade förväntat att få höra något om effektivitet, om konkurrensutsättning
            av kommunernas verksamhet och om en bättre upphandling kan jag
            försäkra att fru talmannen inte har missat så mycket. Varken statsrådet
            eller Sonia Karlsson sade mycket om det, utan det var samma vanliga
            fokusering på pengar. Bilden är fortfarande att den som ger
          </note>
          <note>
            80 miljarder är bättre och snällare än den som ger 78
          </note>
          <note>
            miljarder. Den bilden delar naturligtvis inte vi.
          </note>
          <note>
            Satsningen på storstäderna är ett exempel. Statsrådet sade att
            han vill motverka marginaliseringen.
          </note>
          <note>
            Men jag vill påminna om att en del av marginaliseringen faktiskt
            är en följd av den gigantiska omhändertagandeindustri som Socialdemokraterna
            har varit med om att bygga upp, inte minst i invandrartäta områden.
          </note>
          <note>
            Statsrådet pratade om en uppslutning bakom utjämningssystemet.
            Också jag tycker att det är bra.
          </note>
          <note>
            Men jag vill påminna om att de felaktigheter som finns i systemet
            skadar uppslutningen.
          </note>
          <note>
            Jag har frågat två gånger men jag har inte fått något svar på
            frågan: Varför vill Socialdemokraterna och regeringen inte minska
            utjämningsgraden och därmed minska en del av de felaktigheter
            som finns i utjämningssystemet?
          </note>
          <note>
            Jag har också frågat om kommunernas skatteplanering men jag har
            inte fått något svar. I och för sig gällde det föregående talare.
            Men är det rimligt att kommunerna sysslar med skatteplanering?
            Är det bättre när kommunerna gör det än när den privata sektorn
            gör det?
          </note>
          <note>
            Anf. 76 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Jag ska börja med att beröra frågan om effektivitet
            inom den kommunala verksamheten.
          </note>
          <note>
            Under 90-talet har det skett en avsevärd effektivisering inom
            den kommunala verksamheten. Produktivitetsförbättringen har varit
            väldigt stark. Tyvärr har det också varit så under 90-talet och
            den ekonomiska krisen att väldigt viktiga åtaganden har fått stå
            tillbaka. Kommuner och landsting har fått bära en stor börda när
            det gäller saneringen av svensk ekonomi.
          </note>
          <note>
            Det har också inneburit att kvaliteten inom flera områden har
            fått stå tillbaka under 90-talet.
          </note>
          <note>
            Nu har vi ett bättre ekonomiskt läge och förutsättningar att
            göra kvalitetsförbättringar inom viktiga områden som vården, omsorgen
            och skolan. Detta är resultatet av en framgångsrik ekonomisk politik
            under de senaste åren som står i bjärt kontrast till den politik
            som Folkpartiet var medansvarigt för under perioden
          </note>
          <note>
            1991-1994.
          </note>
          <note>
            Jag förstår att Bijan Fahimi siktar in sig på inkomstutjämningsdelen
            i utjämningssystemet. Ett rakt besked är - och det har jag gett
            vid flera tillfällen, t.ex. redan i våras när vi debatterade utjämningssystemet
            och skulle ta beslut om propositionen om utjämningssystemet -
            att vi ska rätta till den negativa marginaleffekt som finns i
            utjämningssystemet. Den innebär att vissa kommuner med låg skatt
            och en väldigt kraftig skatteunderlagstillväxt kan få någon tiondels
            mindre utfall i utjämningssystemet än genomsnittskommunen i landet.
            Den negativa marginaleffekten ska vi alltså rätta till och det
            beskedet har regeringen vid upprepade tillfällen gett. Ett sådant
            förslag kommer att presenteras till våren.
          </note>
          <note type="speaker">
            Anf. 77 BIJAN FAHIMI (fp) replik:
          </note>
          <note>
            Fru talman! Jag håller med om att produktiviteten förbättrades
            under 90-talet men vill påminna om att det skedde under första
            delen av 90-talet, under den period då de borgerliga partierna
            hade majoritet både i riksdagen och i många kommuner och drev
            igenom mycket av effektiviseringen.
          </note>
          <note>
            Jag vill påminna om att regeringen gör vad den kan för att stoppa
            många kommuner och landsting när det gäller förnyelsearbetet.
            Man vill stoppa konkurrensutsättningen. Man vill stoppa möjligheterna
            för privata aktörer att komma in. Man är emot att bostadsbolag
            privatiseras men detta är ju en del av förnyelsearbetet för att
            öka effektiviteten i kommunerna.
          </note>
          <note>
            Anf. 78 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Vi ska kanske inte ha en stor bostadspolitisk debatt
            här i dag. Jag skulle gärna ha tagit den i dag men det har jag
            gjort vid andra tillfällen i denna kammare.
          </note>
          <note>
            De allmännyttiga bostadsföretagen har väldigt stor betydelse
            för ett reellt innehåll i den sociala bostadspolitiken. Det har
            Folkpartiet och Moderaterna naturligtvis svårt att inse men så
            är det. I Sverige har vi valt vägen att bygga upp ett stort allmännyttigt
            bestånd som är attraktivt för breda grupper; detta till skillnad
            från många andra länder som har byggt rena socialbostäder.
          </note>
          <note>
            Jag tycker att det är viktigt att bevara ett stort icke vinstdrivande
            bostadsbestånd för att ge ett reellt innehåll åt den sociala bostadspolitiken.
            Jag har läst utskottsbetänkandet och måste konstatera att Folkpartiet
            inte vill vara med i Bostadsdelegationens arbete.
          </note>
          <note>
            Jag hörde Bijan Fahimi i sitt anförande säga att kommunerna själva
            bör ta ansvaret för den ekonomiska situation som är en följd av
            ett för stort bostadsbestånd.
          </note>
          <note>
            Jag kan försäkra Bijan Fahimi att det skulle innebära ekonomisk
            katastrof för väldigt många kommuner som har ett stort överskott
            på lägenheter - ett överskott som man egentligen inte själv bär
            ansvaret för, utan ett överskott som är en följd av utbyggnaden
            av bostäder. Bruket/industrin krävde ju att kommunen skulle bygga
            bostäder för att kunna öka antalet anställda vid bruket/industrin.
            När bruket/industrin sedan packar ihop står kommunen där med tomma
            lägenheter.
          </note>
          <note>
            Om kommunerna själva fick ta hela den bördan skulle det innebära
            svåra ingrepp i välfärdens kärnområden - skolan, vården och omsorgen.
            Det är alltså detta som är Folkpartiets besked till de kommuner
            som har bekymmer med sina bostadsbolag.
          </note>
          <note type="speaker">
            Anf. 79 SIV HOLMA (v):
          </note>
          <note>
            Fru talman! I allt väsentligt instämmer jag i det som statsrådet
            Lövdén tagit upp i sitt anförande och i många av sina repliker.
          </note>
          <note>
            Jag skulle ändå vilja börja med att förklara vissa grundläggande
            skillnader mellan de borgerliga partiernas sätt att se på kommunsektorn
            och hur vi i
          </note>
          <note>
            Vänsterpartiet ser på denna gemensamma sektor.
          </note>
          <note>
            Vår grundidé är devisen: Av var och en efter förmåga åt var och
            en efter behov. Sektorn är solidariskt finansierad och vi använder
            den för att rättvist fördela resurser för de behov som människor
            har framför allt av vård, skola och omsorg.
          </note>
          <note>
            Enligt det borgerliga synsättet är människan kund på en marknad
            i stället för medborgare i ett samhälle.
          </note>
          <note>
            Kunden är isolerad från sina medmänniskor. Hon fattar sitt beslut
            - köpa eller inte köpa - utifrån sina egna kortsiktiga önskemål.
            Kunden behöver inte argumentera och resonera, inte tänka på långsiktiga
            konsekvenser eller på hur det egna beslutet påverkar andra. Kundens
            "rösträtt" är graderad efter ekonomiska tillgångar, s.k. köpkraft.
          </note>
          <note>
            Om var och en strävar efter att maximera sin egen nytta blir
            resultatet genom marknadens osynliga hand det bästa tänkbara.
            På medborgare ställs det högre krav. Medborgare ingår i ett demokratiskt
            kollektiv.
          </note>
          <note>
            En ensam medborgare är en självmotsägelse. Som medborgare måste
            vi resonera, diskutera, ta ställning för och emot och komma fram
            till ett beslut. Hur använder vi bäst våra gemensamma resurser?
            Vi måste tänka långsiktigt.
          </note>
          <note>
            I ett samhälle där vi aldrig är medborgare utan där vi reduceras
            till kunder på en vårdmarknad, en skolmarknad, en kulturmarknad,
            en pensionsmarknad, en arbetslöshetsförsäkringsmarknad osv. förtvinar
            demokratin.
          </note>
          <note>
            En grundläggande skillnad mellan privat näringsliv och gemensam
            sektor är att privata företag producerar för vinst, medan kommuner
            och landsting producerar nyttigheter, bruksvärden, för att tillfredsställa
            bestämda behov.
          </note>
          <note>
            Därför anser vi att modeller hämtade från näringslivet inte är
            en lösning på den gemensamma sektorns problem. I stället vill
            vi utveckla de demokratiska former för beslut, inflytande och
            förvaltning som skapats inom den gemensamma sektorn.
          </note>
          <note>
            De förtroendevalda politikernas ansvar är att se till helheten
            och förvalta de gemensamma resurserna på ett sådant sätt att invånarnas
            intressen och önskemål tillgodoses både på kort och på lång sikt.
            Den gemensamma sektorn är det främsta demokratiska redskapet för
            att skapa förutsättningar för uthållig tillväxt och för att påverka
            fördelningen av inkomster och kapital. Vi menar att en stark och
            effektiv gemensam sektor är en förutsättning för en väl fungerande
            ekonomi - en ekonomi som inte bidrar till ökade klyftor utan som
            befrämjar jämlikhet, jämställdhet, ekologisk och regional balans
            och människors kreativitet.
          </note>
          <note>
            Fru talman! Med detta som utgångspunkt arbetar
          </note>
          <note>
            Vänsterpartiet för att ge kommuner och landsting ekonomiska förutsättningar
            för att ge likvärdig kommunal service till alla oavsett var de
            bor i landet.
          </note>
          <note>
            Vi behandlar i dagens kammardebatt förslag i budgetpropositionen
            till anslag för budgetåret 2000
          </note>
          <note>
            inom utgiftsområde 25 Allmänna bidrag till kommuner, och motioner
            som väckts i samband med den. Vi behandlar också ett antal kommunalekonomiska
            motioner som lagts under den allmänna motionstiden.
          </note>
          <note>
            Vänsterpartiet yrkar bifall till hemställan i betänkandet och
            avslag på samtliga reservationer.
          </note>
          <note>
            Fru talman! Ekonomin har förbättrats. Arbetslösheten minskar
            och sysselsättningen ökar, kanske inte så starkt som vi vill,
            men ändå går det i rätt riktning.
          </note>
          <note>
            Skatteintäkterna förbättras både för stat och kommuner som ett
            resultat av sysselsättnings- och reallöneökningar.
          </note>
          <note>
            Reduceringen av egenavgifterna på 4,8 miljarder påverkar skatteunderlaget
            positivt i kommunerna.
          </note>
          <note>
            Genom det kommunala inkomstutjämningssystemet kan de ökade skatteintäkterna
            komma alla kommuner till gagn. Mer resurser tillförs alltså kommuner
            och landsting. De 200 kronor som alla löntagare betalar i statsskatt
            innebär att 1,3 miljarder förs till kommunerna. För att hjälpa
            kommuner i kris kan Kommundelegationen och Bostadsdelegationen
            disponera nästan 2 miljarder per år 2000 och 2001. För 2001
          </note>
          <note>
            reserveras också en miljard för vård och omsorg.
          </note>
          <note>
            Men allt är inte bra. Det är ett nationellt problem att tillväxten
            ser olika ut i landets regioner. En tydlig konsekvens är den alltmer
            accelererande utflyttningen. Lena Ek har varit inne på detta tidigare.
            210 av landets 289 kommuner redovisar en minskad folkmängd. Landstingen
            som helhet har fortfarande en ansträngd ekonomi. Det är fortsatt
            strama tider för landets kommuner och landsting. Trots ökad ekonomisk
            tillväxt och ökat skatteunderlag anser t.ex.
          </note>
          <note>
            Kommunförbundet utrymmet för kommunernas verksamhet vara högst
            begränsat. Tillskotten av resurser går till att i första hand
            klara balanskravet och bara delvis till att parera de kontinuerligt
            ökade behoven på äldresidan. Det är viktiga synpunkter att tänka
            på i det fortsatta arbetet med budgeten inför kommande år.
          </note>
          <note>
            Fru talman! Varken Moderaterna eller för den delen Kristdemokraterna
            verkar se den regionala obalansen som ett problem. Den regionala
            obalansen existerar inte i den moderata verkligheten. Moderaternas
            recept för att förbättra kommunernas ekonomi är ökad tillväxt
            genom fler sysselsatta som i sin tur skapar ökade skatteintäkter.
            Så långt kan jag hålla med, men jag kan inte se logiken i att
            det ska ske genom avreglering av arbetsmarknaden, en mer flexibel
            lönebildning eller en lägre skatt på investeringar och arbete.
            Det handlar alldeles för mycket om dynamiska effekter av ideologisk
            karaktär. Det är en logisk kullerbytta att påstå att sänkta skatter
            innebär mer resurser till kommuner och landsting. Att sänka skatten
            för att få mer resurser till kommunsektorn måste i det här sammanhanget
            vara i allra högsta grad kontraproduktivt.
          </note>
          <note>
            En annan ideologisk trolleriformel är att privatisering skulle
            ge skattebetalarna både billigare och bättre vård, skola och omsorg.
            Verkligheten har visat på motsatsen. Det har varit svårt att hålla
            totalkostnadskontrollen. Man skapar en konstgjord marknad där
            det görs ständiga förändringar i spelregler och prissättning beroende
            på den ekonomiska situation som kommunen eller landstinget har.
            Kvalitetsförbättringar går inte att utläsa. Medborgarnas insyn
            försämras.
          </note>
          <note>
            Fru talman! Moderaterna, Centerpartiet och Folkpartiet vill avskaffa
            anslaget till Kommundelegationen och till viss del Bostadsdelegationen.
            Att moderater och folkpartister vill avskaffa det riktade stödet
            kanske inte förvånar mig, men jag är lika förvånad som Sonia Karlsson
            och statsrådet Lövdén över att också centerpartisterna sällar
            sig till denna skara. Det överraskar nog många med mig, speciellt
            med tanke på att Centerpartiet säger sig vilja måna om de kommuner
            och landsting som har det svårt på grund av strukturella problem,
            t.ex. att befolkningen minskar.
          </note>
          <note>
            Jag blir inte mindre undrande med tanke på att det också finns
            en koppling mellan Kommundelegationen och de orter som kommer
            att drabbas av försvarsnedskärningar, där Centerpartiet spelar
            en central roll. En av dem som sitter med i Kommundelegationen
            är centerpartist och finns också med i försvarsuppgörelserna.
            Kan man lita på att centerpartisterna kommer att arbeta med de
            här frågorna på ett seriöst sätt när moderpartiet inte tror på
            Kommundelegationen?
          </note>
          <note>
            Idealet vore naturligtvis att man inte skulle behöva en kommun-
            eller en bostadsdelegation. Men man måste utgå ifrån de faktiska
            ekonomiska förhållandena.
          </note>
          <note>
            Stödet behövs under en övergångsperiod. Kommunal verksamhet är
            en viktig del i infrastrukturen.
          </note>
          <note>
            Vänsterpartiet har aktivt bidragit till att anslaget förstärktes.
            Det är samtidigt viktigt att poängtera att det handlar om en individuell
            prövning av varje ansökning, och en aktiv och ömsesidig dialog
            ska ske mellan den som ansöker och Kommundelegationen.
          </note>
          <note>
            Det får inte bli några tendenser som liknar tvångsförvaltning.
            För övrigt kommer Vänsterpartiet att aktivt medverka för att resultatet
            av Kommundelegationens arbete får avsedd effekt.
          </note>
          <note>
            Fru talman! Avslutningsvis ska jag nämna något om de motioner
            som berör kostnads- och inkomstutjämningssystemet. Till Per Landgren
            vill jag säga:
          </note>
          <note>
            Den kommunala sjävlstyrelsen är starkare i Sverige än i de flesta
            andra länder. Det anges i regeringsformen som en av folkstyrelsens
            grunder. Den kommunala beskattningsrätten har emellertid kringskurits
            genom olika beslut under 90-talet. Vänsterpartiet tycker att det
            har varit bra att ansvaret för den offentliga välfärden - skola,
            vård och omsorg - tagits över av kommuner och landsting. Det gagnar
            demokratin, men för att den kommunala självstyrelsen ska fungera
            krävs att kommunerna garanteras likvärdiga ekonomiska förutsättningar.
          </note>
          <note>
            Vi hade nyligen, så sent som i juni i år, en grundlig debatt
            om inkomst- och kostnadsutjämningssystemet. Det finns en grundläggande
            skillnad mellan framför allt moderaterna och oss. Moderaterna
            vill avskaffa systemet. Kritiken riktas hårdast mot inkomstutjämningssystemets
            långtgående inkomstutjämning. Man talar om pomperipossaeffekter,
            vilka i praktiken aldrig har visat sig vara reella.
          </note>
          <note>
            Vänsterpartiet kommer att medverka till att befolkningsförändringarnas
            konsekvenser för kommunernas verksamhet och ekonomi beaktas i
            kostnadsutjämningssystemet och att merkostnaderna för hälsooch
            sjukvård i storstadsregioner och glesbygd får en rättvis behandling.
            Med förtur behandlas kompensation för befolkningsminskning i landsting.
            Vi ser även över inkomstutjämningssystemets eventuella pomperipossaeffekter.
            Dessutom har arbetet med analys av jämställdhetsaspekterna i utjämningssystemet
            påbörjats, och vi ser fram emot att det blir klart.
          </note>
          <note type="speaker">
            Anf. 80 PER LANDGREN (kd) replik:
          </note>
          <note>
            Fru talman! Jag tycker att det är spännande med det ideologiska
            anslag som Siv Holma hade i början av sitt anförande. En sak som
            jag har fått lära mig är att om kritik ska träffa ska beskrivningen
            av det man kritiserar vara riktig och fullständig. När den inte
            är det faller kritiken.
          </note>
          <note>
            Siv Holma talade inledningsvis om en borgerlig människosyn. För
            mig är det ett väldigt konstigt begrepp. Där får Siv Holma gärna
            definiera vad det är fråga om.
          </note>
          <note>
            Vi kristdemokrater har ju talat om en kristen människosyn under
            många år. Vi har också talat om personalism och en personlistisk
            människosyn. Där kan man ingalunda säga att människan på något
            sätt likställs med en kund. Att reducera människan på ett sådant
            sätt är för oss fullständigt främmande. Jag går inte in mer på
            det. Det gör ju också att människan som medborgare aldrig kan
            vara ensam. Vi är därför överens om att individualismen kan hamna
            i problem i ett samhällsbygge där man lyfter fram den enskilde
            på flertalets bekostnad.
          </note>
          <note>
            Fru talman! Siw Holma sade också att modeller från näringslivet
            inte är en lösning. Jag skulle vilja säga att för vår del handlar
            det inte alls om att näringslivet skulle vara modellen för offentlig
            verksamhet. Men ibland sysslar kommunerna och det offentliga med
            alldeles för mycket och då är det lämpligt att knoppa av verksamheter
            och bolagisera som en träning inför en privatisering, försäljning
            eller något liknande.
          </note>
          <note>
            En stark offentlig sektor är en förutsättning för en stark ekonomi
            - något sådant, fru talman, tror jag att
          </note>
          <note>
            Siw Holma sade. Jag skulle vilja säga att det där med förutsättning
            uppfattar jag som helt fel. Snarare skulle en stark offentlig
            sektor - jag skulle vilja säga en väl fungerande offentlig sektor
            - vara en följd av en stark ekonomi. Jag tror att ni har fått
            fel tågordning på saker och ting.
          </note>
          <note>
            Det finns fler saker att säga.
          </note>
          <note type="speaker">
            Anf. 81 SIW HOLMA (v) replik:
          </note>
          <note>
            Fru talman! Det här med borgerlig syn och det jag utvecklade
            om att vara medborgare eller kund i kommunal eller landstingskommunal
            verksamhet handlar faktiskt om hur marknadslösningarna har utvecklats
            i många kommuner och landsting. Konkurrensutsättningen har lett
            till privatisering och i extrema fall utförsäljning. Valfriheten
            har också tenderat att leda till att man ser på människor som
            har olika behov av skola, vård och omsorg som kunder. Det handlar
            om köp-och-sälj-system. Det är de faktiska förhållanden som många
            kommuner och landsting lever med.
          </note>
          <note>
            Sedan är det glädjande att kristdemokraterna inte vill ha den
            utvecklingen. Tyvärr har verkligheten dock visat att många kristdemokrater
            deltar i att utveckla den gemensamma sektorn på det sätt som jag
            beskrev.
          </note>
          <note>
            Så till modeller från näringslivet. Alldeles för ofta har man
            sett på hur näringslivet fungerar och velat applicera det på den
            kommunala och landstingskommunala verksamheten. Det har också
            inneburit att totalkontrollen av ekonomin har försämrats avsevärt.
          </note>
          <note>
            Demokratin har minskat väldigt mycket för de förtroendevalda
            men också för den personal som finns i de här verksamheterna.
          </note>
          <note type="speaker">
            Anf. 82 PER LANDGREN (kd) replik:
          </note>
          <note>
            Fru talman! Problemet var att Siw Holma tillvitade oss kollektivt
            en reduktionistisk människosyn som är oss kristdemokrater - alla
            vågar jag nästa säga -
          </note>
          <note>
            fullständigt främmande. Det är inte något som vi driver på något
            sätt.
          </note>
          <note>
            Detta att använda sig av marknadslösningar i kommuner och landsting
            behöver inte alls ha med en sådan reduktionistisk människosyn
            att göra. Det kan vara rena effektivitets- och förvaltarskapsskäl
            som ligger bakom sådana saker.
          </note>
          <note>
            Sedan, fru talman, informerade Siw Holma mig om att kommunal
            självstyrelse fanns i regeringsformen. Det är klart att det inte
            har undgått mig. Frågan är om Siw Holmas parti, regeringspartiet
            och andra lever efter detta. Vad jag var ute efter tidigare i
            debatten var om det fanns någon typ av intellektuell eller ideologisk
            motivering till kommunal självstyrelse. Att hävda att det står
            i regeringsformen borgar egentligen för ganska lite. Vi har ju
            sett hur beslut som har fattats härifrån inkräktar på denna kommunala
            självstyrelse.
          </note>
          <note>
            Min fråga tidigare var om detta var en spegling av verkligheten
            - av hur samhället ser ut, av hur det byggs upp. Jag talade om
            naturliga gemenskaper och om inneboende naturliga rättigheter.
            Det var ett resonemang där jag öppnade för en ideologisk diskussion.
          </note>
          <note type="speaker">
            Anf. 83 SIW HOLMA (v) replik:
          </note>
          <note>
            Fru talman! Vänsterpartiet har gjort sig känt för att försvara
            den kommunala självstyrelsen. Jag tror att t.o.m. kristdemokraterna
            var för kommunalt skattestopp. Jag tyckte att det inkräktade på
            självstyrelsen.
          </note>
          <note>
            Balanskravet har vi också haft invändningar mot.
          </note>
          <note>
            Men eftersom vi lever i en demokrati måste vi självklart också
            acceptera demokratiskt fattade beslut.
          </note>
          <note>
            Jag sade också i mitt anförande att man har inkräktat på den
            kommunala självstyrelsen. Men jag kan förstå t.ex. statsrådet
            Lövdén när han säger att det finns en diskussion om vad självstyrelsen
            egentligen innebär. Men vår linje har, tycker jag, varit väldigt
            klar på den här punkten.
          </note>
          <note type="speaker">
            Anf. 84 BIJAN FAHIMI (fp) replik:
          </note>
          <note>
            Fru talman! Jag tror att Siw Holma inte bara har missuppfattat
            den kristdemokratiska människosynen och synen på den offentliga
            sektorn. Hon har missuppfattat även den liberala synen på den
            offentliga sektorn.
          </note>
          <note>
            I vår vision är den offentliga sektorn finansierad gemensamt,
            så där tycker vi samma sak. Däremot finns det ingenting som säger
            att verksamheten också ska organiseras under offentliga monopol.
            Det är där skillnaden ligger.
          </note>
          <note>
            Siw Holma säger att människor inte uppfattas som medborgare utan
            som kunder. Enligt vår syn är människor både kunder och medborgare.
            De är medborgare, de går och röstar, de deltar i den offentliga
            debatten, de deltar i statsdelsnämnder och de är politiskt aktiva.
            Och det är vi absolut för och vill främja.
          </note>
          <note>
            Men de är också kunder. Vad är det för fel med att folk kan välja
            bort ett dagis som inte fungerar? Vad är det för fel med att folk
            kan välja den skola som passar just deras barn? Jag förstår inte
            på vilket sätt det här är en hemsk människosyn. På vilket sätt
            kan verksamheten bli sämre av att folk kan välja?
          </note>
          <note>
            Siw säger, fru talman, att demokratin tynar bort av en marknadsekonomisk
            utveckling. Jag vill påstå att demokrati och marknadsekonomi går
            hand i hand.
          </note>
          <note>
            Det är snarare inom de kollektivbaserade ekonomiska system som
            Siw Holma förespråkar som vi har sett att fruktansvärda diktaturer
            vuxit upp, så jag delar inte den uppfattningen.
          </note>
          <note>
            Det nämndes att vi förespråkar de verksamhetsformer som finns
            inom näringslivet. När det gäller användning av prismekanismer
            och konkurrens - ja.
          </note>
          <note>
            Det stämmer. Vi tycker faktiskt att marknadsekonomi är effektivt
            och fungerar bättre. Avarter i form av kommunala bolag, som är
            ett felaktigt sätt att ta till sig verksamhetsformer, vill vi
            däremot begränsa och avveckla. Är ni beredda att stödja oss i
            en avveckling av kommunala bolag?
          </note>
          <note type="speaker">
            Anf. 85 SIW HOLMA (v) replik:
          </note>
          <note>
            Fru talman! Först och främst till detta med att kommun och landsting
            ska vara finansierade gemensamt. Där har vi en samsyn.
          </note>
          <note>
            Det har vi däremot inte när det handlar om hur verksamheten ska
            vara organiserad. Vi tycker att det är viktigt att den organiseras
            ur ett demokratiskt perspektiv. Förtroendevalda får inte bli enbart
            någon form av beställare. Förtroendevalda ska ha ett helhetsansvar
            för verksamheten. De ska också prioritera och se till att man
            får en verksamhet som alla kan få tillgång till.
          </note>
          <note>
            Valfriheten, som har varit på tapeten under senare tid och som
            Folkpartiet förespråkar, har ju faktiskt visat sig få negativa
            effekter i form av segregation. Vi vill ha en kommunal och en
            landstingskommunal verksamhet där alla ryms och där ingen marginaliseras.
            Vi vill inte att man ökar klyftorna mellan fattiga och rika. Det
            tog jag också upp i mitt anförande. Det är ett demokratiskt verktyg
            för att uppnå t.ex. jämlikhet, jämställdhet, ekologisk hållbarhet,
            regional balans osv. Där har vi alltså en skiljaktighet i synen
            på hur kommuner och landsting ska formas.
          </note>
          <note>
            Jag vill också ta upp det som folkpartisten Bijan
          </note>
          <note>
            Fahimi sade om förnyelse och utveckling. Inte heller vi är i
            alla lägen nöjda med hur kommuner och landsting fungerar. Också
            vi vill förnya, men vi vill ha personalen och brukarna med oss.
          </note>
          <note type="speaker">
            Anf. 86 BIJAN FAHIMI (fp) replik:
          </note>
          <note>
            Fru talman! Siv Holma är mer angelägen om att de förtroendevalda
            ska ha makt. Jag tycker att det är viktigare att medborgarna ska
            kunna bestämma mera.
          </note>
          <note>
            Har man mer av marknadsmekanismer, konkurrens och privata alternativ
            får medborgarna mer att säga till om, och det är bra.
          </note>
          <note>
            Fru talman! Siv Holma nämner också att ökade valmöjligheter leder
            till mer av segregation. Jag förstår inte hur det kan bli segregation
            om folk kan få bestämma mer. Om jag vill skicka mina barn till
            en skola som motsvarar mina önskemål, på vilket sätt kan det då
            bli sämre? Älskar politikerna mina barn mer än jag själv gör?
            Det tror inte jag. Jag tror att valmöjligheterna och mer av alternativ
            minskar segregationen.
          </note>
          <note>
            Man kan inte efter två tre år säga: Vi har provat allting som
            ni har försökt att göra och vill stoppa det, eftersom det har
            varit fel. Ge människor mer av valfrihet, så blir det mindre av
            segregation!
          </note>
          <note type="speaker">
            Anf. 87 SIV HOLMA (v) replik:
          </note>
          <note>
            Fru talman! Man har funnit segregation när man har tittat på
            skolor framför allt i vissa områden i storstäder. Visst finns
            den. När man ser på andra delar av landet, t.ex. den del som jag
            kommer ifrån, finner man inte segregation, men där finns inte
            heller de avarter av privata lösningar som man möter framför allt
            i Stockholm. Alternativa pedagogiska lösningar ska kunna rymmas
            inom den gemensamt finansierade kommunala verksamheten.
          </note>
          <note>
            Vi har olika synpunkter på hur man ska tillgodose de behov som
            människorna har. På vår sida tror vi på en demokratisk väg att
            tillgodose människors behov.
          </note>
          <note>
            Vad ni förespråkar är det som jag tog upp i mitt anförande, att
            människor blir kunder med ett begränsat ansvar i sitt beslutsfattande.
            Vi har en helhetssyn på detta.
          </note>
          <note type="speaker">
            Anf. 88 MATZ HAMMARSTRÖM (mp) replik:
          </note>
          <note>
            Fru talman! Moderaterna påpekar i sin reservation att skatteintäkterna
            är basen för den kommunala ekonomin och att kommunens skatteintäkter
            ökar när det går bättre för svensk ekonomi, vilket successivt
            skapar ett utrymme för skattesänkningar. Det är alldeles sant,
            och det är precis det som händer i svensk ekonomi just nu, med
            en rödgrön majoritet i Sveriges riksdag. Ekonomin går bra. Utrymme
            har skapats för skattesänkningar men också för höjningar av bidrag
            till kommunsektorn, för att man där ska kunna bedriva en högkvalitativ
            verksamhet inom vård, skola och omsorg.
          </note>
          <note>
            För nästa år föreslås bidragen till kommunsektorn inom utgiftsområde
            25 uppgå till drygt 97 miljarder.
          </note>
          <note>
            Av dem är 78 miljarder s.k. generella statsbidrag. Det innebär
            en välkommen höjning om 4 miljarder jämfört med förra året.
          </note>
          <note>
            Den totala höjningen på utgiftsområdet sedan
          </note>
          <note>
            1996 är nu 20 miljarder. Detta är pengar som kommuner och landsting
            verkligen behöver, eftersom de förlorat åtskilliga miljarder -
            nästan lika mycket - på grund av de avdragsgilla egenavgifter
            som infördes i samband med pensionsöverenskommelsen. Nu håller
            man på att rätta till detta.
          </note>
          <note>
            Förutom den här bidragshöjningen kommer den höga tillväxten kommunsektorn
            till del i form av lägre socialbidragskostnader och högre skatteinkomster.
          </note>
          <note>
            Den näst största posten på utgiftsområdet är det statliga utjämningsbidraget
            till kommuner och landsting. Syftet med det här bidraget är, som
            andra talare har framhållit, att åstadkomma likvärdiga ekonomiska
            förutsättningar för kommuner och landsting att bedriva sin verksamhet
            oavsett strukturella förhållanden.
          </note>
          <note>
            Miljöpartiet anser att det här utjämningssystemet är mycket viktigt,
            och jag avvisar liksom tidigare
          </note>
          <note>
            Sonia Karlsson moderaternas påstående att utjämningssystemet
            skulle vara grundlagsvidrigt.
          </note>
          <note>
            Likaså anser vi inom Miljöpartiet att den tillfälliga kommundelegationen
            har en mycket viktig uppgift i att hjälpa kommuner och landsting
            som t.ex. på grund av omfattande utflyttning har svårigheter att
            få sin ekonomi att gå ihop. Jag yrkar därför avslag på Moderaternas,
            Centerns och Folkpartiets förslag att avskaffa anslaget A2 och
            yrkar bifall till utskottets förslag i dess helhet.
          </note>
          <note type="speaker">
            Anf. 89 LENNART HEDQUIST (m):
          </note>
          <note>
            Fru talman! Jag blev en halv minut försenad till den här debatten,
            och det gör att de moderata synpunkterna kan föras fram först
            nu. Låt mig börja med att yrka bifall till reservation 2 under
            mom. 2. Vi moderater står naturligtvis också bakom samtliga övriga
            av våra reservationer.
          </note>
          <note>
            Låt mig dessutom omedelbart vända mig till Matz
          </note>
          <note>
            Hammarström, som säger att det har skapats ett utrymme för skattesänkningar
            genom ökningen av skatteinkomster. Man skulle kunna tro att det
            finns ett sådant utrymme, och det gör det också på många håll,
            men situationen är ju i stället den att socialdemokratiskt styrda
            kommuner och landsting trots de gynnsamma förutsättningarna har
            passat på tillfället att höja skatten.
          </note>
          <note>
            Statsrådet Lövdén sade här i våras när spärren mot kommunala
            skattehöjningar släpptes att det kanske skulle bli något enstaka
            landsting och ett fåtal kommuner som skulle komma att höja skatten.
            Vi kan nu se i facit att mängder av kommuner och även ett förhållandevis
            stort antal landsting har höjt skatten. De har då tagit tillbaka
            det utrymme som staten skapade genom den skattesänkning som har
            skett genom beslut här i kammaren.
          </note>
          <note>
            Jag skulle vilja fråga Sonia Karlsson - statsrådet
          </note>
          <note>
            Lövdén är inte kvar - hur regeringspartiet ser på dessa kommunala
            skattehöjningar i det land som har världens högsta skattetryck.
          </note>
          <note>
            Det ämne som vi diskuterar i dag handlar i väldigt hög grad också
            om det groteskt tillväxtfientliga och grundlagsvidriga utjämningssystem
            som vi har för kommuner och landsting. Det är bisarrt att vi ska
            fortsätta att leva med det systemet. Alltfler, nu inte minst ekonomijournalister,
            börjar få upp ögonen för dess mycket konstiga verkningar.
          </note>
          <note>
            Man kan i dag fråga sig om det är någon som försvarar marginalskatter
            för privatpersoner, om de skulle uppgå till mellan 96 % och 103
            %. Det gör väl numera inte ens Vänsterpartiet. Dagens inomkommunala
            utjämningssystem är ju så uppbyggt att kommuner och landsting
            har precis de förutsättningarna.
          </note>
          <note>
            Även en kommun med mycket låg skattekraft som vidtar egna åtgärder
            som leder till en höjning av skattekraften får se i stort sett
            hela den extra ökningen konfiskerad.
          </note>
          <note>
            Det här problemet gäller inte bara pomperipossaeffekten, som
            innebär att man tar över 100 % av inkomstökningen, utan det skapas
            också lika orimliga marginaleffekter om ca 95 %. Med ett sådant
            system ger man inga incitament för kommunerna att själva ta sig
            ur en besvärlig situation. Det är klart att det i nästa skede
            leder till att det behövs en kommunakut. Den orimliga kommunakut
            som man nu har inrättat leder ju typiskt nog också till att de
            kommuner som har tagit tag i sin situation får avslag på sin bidragsansökan,
            medan de kommuner som fortfarande har en besvärlig situation på
            grund av att de inte har tagit tag i den får anslag.
          </note>
          <note>
            Jag tycker att det var ett typiskt yttrande från ett socialdemokratiskt
            kommunalråd i en kommun som drabbats mycket hårt av det kommunala
            utjämningssystemet. Han sade ungefär så här: Jag är så oerhört
            trött på att hela tiden som kommunalman bidra till dem som det
            påstås vara synd om. Jag tycker att vi har skapat ett kommunalt
            system i det här landet som har tagit bort framtidstron och som
            är så oerhört tillväxtfientligt att jag är rädd för att vi kommer
            att få en kris i rekryteringen av kommunala förtroendevalda om
            det ska fortgå på det här sättet.
          </note>
          <note type="speaker">
            Anf. 90 SONIA KARLSSON (s):
          </note>
          <note>
            Fru talman! Det är inte riktigt trovärdigt, det Lennart Hedquist
            säger om hur förskräckligt eländigt kommunerna, och då särskilt
            Stockholm, skulle få det. Nu är det ju så att en del av de här
            kommunerna har en mycket hög skattekraft och en mycket låg skatt,
            exempelvis Täby och Danderyd som är ganska speciella om man jämför
            med de flesta andra kommuner i landet.
          </note>
          <note>
            Sedan kan man väl inte säga att det är mängder av kommuner som
            höjer skatten. Det är 21 stycken av
          </note>
          <note>
            289. I och för sig har både regeringen och utskottet tyckt, i
            och med att det kommer extra statsbidrag och goda skatteintäkter,
            att man ska vara återhållsam med att höja skatten, men jag förutsätter
            att de kommuner som har höjt skatten har behövt det för att klara
            sin verksamhet och få ordning på sin ekonomi. Sedan finns det
            också ett antal kommuner som sänker skatten. Det är fem stycken,
            och bland dem finns Stockholm, som dessutom sänkte skatten förra
            året och som bitterligen klagar över att pengarna inte räcker
            till på grund av inkomst- och kostnadsutjämningssystemet. Men
            de räcker tydligen till väldigt bra för att sänka skatterna. Man
            kanske ska fundera lite på hur man lägger pengarna.
          </note>
          <note type="speaker">
            Anf. 91 LENNART HEDQUIST (m):
          </note>
          <note>
            Fru talman! Det är bra att det finns kommuner som ställer medborgaren
            och skattebetalaren i centrum, och det är klart att en av de mest
            angelägna åtgärderna i vårt land, med världens högsta skattetryck,
            faktiskt är att sänka skatterna och inte minst att sänka de skatter
            som drabbar låg- och medelinkomsttagarna mest.
          </note>
          <note>
            Men Sonia Karlsson borde kanske förklara varför utsikterna har
            försämrats samtidigt som skatteinkomsterna har ökat. Statsrådet
            Lövdén stod här i våras och sade att skattehöjningar skulle det
            nog inte bli i kommunsektorn, och nu har vi sett hur väldigt många
            skattehöjningar det har skett i både kommuner och landsting.
          </note>
          <note>
            Låt mig också säga att det här med Pomperipossa som Sonia Karlsson
            ville ta upp är ett allvarligt problem när man tar över hundra
            procent av den extra tillväxten. Här är det ju fråga om kommuner
            som
          </note>
          <note>
            Boxholm, Bjurholm, Norberg och andra över hela landet som har
            ganska låg skattekraft. Men när de får en höjning av skattekraften
            konfiskeras hela den extra tillväxten omedelbart av det inomkommunala
            utjämningssystemet. Detta är bisarrt och orimligt om man vill
            ha incitament för kommunerna att bidra till ekonomisk tillväxt,
            som ju är bra för hela landet.
          </note>
          <note type="speaker">
            Anf. 92 SONIA KARLSSON (s):
          </note>
          <note>
            Fru talman! Det är fortfarande så att frågan är vad man använder.
            I juni lyckades vi konstatera att den
          </note>
          <note>
            Pomperipossaeffekt som Lennart Hedquist talar om inte finns i
            verkligheten utan bara i teorin. Nu hävdar då Lennart Hedquist
            att det finns andra exempel på detta. Nu har vi en utredning som
            ska titta på om det är så att det är vissa delar som man behöver
            rätta till -
          </note>
          <note>
            ganska marginellt, skulle jag tro.
          </note>
          <note>
            När man pratar om tillväxt är det så att vi går efter att medelskattekraften
            ligger på hundra procent. Danderyd har så där 174 %, och Täby
            har 146 %. Då kan man väl inte säga annat än att det finns en
            ganska god skattekraft som de kommunerna också givetvis har nytta
            av. Sedan är det också så att skillnaden är att man inte har några
            problem. De kommuner som har problem har ju dessutom stor befolkningsutflyttning.
          </note>
          <note>
            Jag tror faktiskt att det är så att det är 208 kommuner som har
            befolkningsminskning. Däremot till Stockholm flyttar man in i
            stället. Det är klart att man då påverkas på olika sätt. På samma
            sätt är de som har behov av Kommundelegationen ju inte de som
            har det på grund av inkomst- och kostnadsutjämningssystemet, utan
            det är de kommuner som ligger i de delar av landet som inte har
            nåtts av den tillväxt som finns i storstadsområdena.
          </note>
          <note type="speaker">
            Anf. 93 LENNART HEDQUIST (m):
          </note>
          <note>
            Fru talman! Jo, men det allvarliga är att kommuner som ligger
            i sådana områden som Sonia Karlsson talar om och som vidtar åtgärder
            som leder till att de får en högre skattekraft - detta har vi
            sett exempel på på senare år; kommuner i t.ex. Norrland, Västmanland,
            Småland och Värmland som har haft en egen skattekraftstillväxt
            som ligger över snittet - får behålla låt oss säga 2 % av den
            extra tillväxten i bästa fall. Täby och Danderyd får betala för
            den extra tillväxten. Så är det, och det är det som kallas för
            Pomperipossa.
          </note>
          <note>
            Sedan kan en och annan LO-ekonom försöka omdefiniera vad Pomperipossa
            är och sedan inbilla statsrådet Lövdén att den definitionen håller,
            men de två personerna är väl ensamma i landet om detta.
          </note>
          <note>
            Jag tycker att Sonia Karlsson i stället borde läsa vad statsrådet
            Lövdén sade i en intervju i Finanstidningen, där det stod: "Enligt
            Lövdén ska kommuner med stark tillväxt i skatteunderlaget inte
            längre få det statsbidragsgrundande skatteunderlaget nedräknat
            på samma sätt som i dag. Därmed ska en större ökning av skatteunderlaget
            än i övriga landet i huvudsak stanna i kommunens egna fickor."
          </note>
          <note>
            Det där börjar nästan likna det vi skriver i vår motion och i
            vår reservation till utskottsbetänkandet, och vad jag hoppades
            få ett besked om av statsrådet
          </note>
          <note>
            Lövdén var om man nu inser att man måste ändra systemet, inte
            bara i det hänseendet att man tar bort
          </note>
          <note>
            Pomperipossaeffekten utan också att man har möjligheter att behålla
            tillväxten var den än kommer i hela landet. Det incitamentet behöver
            man ute i kommuner och landsting.
          </note>
          <note type="speaker">
            Anf. 94 MATZ HAMMARSTRÖM (mp):
          </note>
          <note>
            Fru talman! Lennart Hedquist upprepar sitt påstående att utjämningssystemet
            skulle vara grundlagsvidrigt. Det ska bli intressant att höra,
            för jag minns inte nu från i juni vilken paragraf det var som
            Hedquist hänvisade till.
          </note>
          <note>
            Sedan undrar Hedquist hur vi ser på de kommunala skattehöjningarna
            och underförstår, antar jag, att kommunerna inte borde få höja
            skatten. Är det någonting som skulle vara ett hot mot det kommunala
            självstyret så är det väl om man likt Hedquist vill förmena kommunerna
            rätten att själva fastställa sin skattesats.
          </note>
          <note type="speaker">
            Anf. 95 LENNART HEDQUIST (m):
          </note>
          <note>
            Fru talman! Till Matz Hammarström vill jag bara påtala att den
            svenska regeringsformen anger att en kommun bara får ta upp skatt
            för skötseln av sina egna uppgifter. Man får alltså inte ta upp
            lokal skatt för skötseln av andra kommuners uppgifter. Det här
            är den enda rimliga tolkning av grundlagen som kan göras, och
            vi har grundlagsexperter bakom oss när vi säger så. Sedan har
            det utbildats en form av konstitutionell praxis att man bryter
            mot den svenska grundlagen i det här hänseendet.
          </note>
          <note>
            Lagrådet accepterade ju att man kunde bryta tillfälligt mot detta
            mot bakgrund av att regeringen samtidigt tillsatte en utredning
            som skulle se över grundlagsskyddet för den kommunala beskattningsrätten.
          </note>
          <note>
            Den utredningen har framlagt sitt förslag, men den ligger i en
            byrålåda på Regeringskansliet, och den erforderliga grundlagsändringen
            är ju inte gjord.
          </note>
          <note>
            Därmed är det här systemet grundlagsvidrigt.
          </note>
          <note>
            Men jag tycker att det är kanske ännu allvarligare att det är
            så oerhört groteskt tillväxtfientligt!
          </note>
          <note type="speaker">
            Anf. 96 MATZ HAMMARSTRÖM (mp):
          </note>
          <note>
            Fru talman! Lennart Hedquist lägger till två ord i grundlagstexten.
            I grundlagen står det att kommunerna får ta ut skatt för skötseln
            av sina uppgifter. Då lägger Hedquist till att de bara får ta
            ut skatt för sina egna uppgifter. Här finns en nyansskillnad.
            Hedquist lägger in sin tolkning. Han ska inte påstå att det står
            så i grundlagen, för det är en tolkning som han lägger i in lagtexten.
          </note>
          <note>
            Lennart Hedquist svarar inte på min fråga om hans kritik av de
            kommunala skattehöjningarna. Är inte det en utmaning mot det kommunala
            självstyret,
          </note>
          <note>
            Lennart Hedquist?
          </note>
          <note type="speaker">
            Anf. 97 LENNART HEDQUIST (m):
          </note>
          <note>
            Fru talman! Jo, det är klart. Kritiken mot de kommunala skattehöjningarna
            är en kritik mot de olika partiernas politiker ute i kommunerna,
            i regel socialdemokrater, vänsterpartister och miljöpartister,
            som höjer skatten.
          </note>
          <note>
            Det har de t.ex. gjort i mitt eget hemlandsting, där det inte
            skulle behövas någon skattehöjning. Rätten att höja skatten har
            de förvisso, men det politiska ansvaret kommer naturligtvis att
            utkrävas.
          </note>
          <note>
            Sedan tycker jag att Matz Hammarström ska läsa lite närmare om
            grundlagsparagrafen och lokaliseringsprincipen. Det är fullständigt
            klart att en kommun bara får ta ut skatt för skötseln av sina
            uppgifter.
          </note>
          <note>
            En kommun får t.ex. inte ta skatt för skötseln av andra uppgifter
            än de kommunala i den egna kommunen.
          </note>
          <note>
            Vi måste få ett slut på den konstitutionella praxis som utvecklats
            så att vi får en överensstämmelse mellan grundlagen och hur staten
            uppträder.
          </note>
          <note type="speaker">
            Anf. 98 SIV HOLMA (v) replik:
          </note>
          <note>
            Fru talman! Jag skulle vilja rikta en fråga om synen på kommunalt
            självstyre. Moderaterna föreslår en omfördelning av pengar mellan
            stat och kommun och att skapa något som heter nationell skolpeng.
            De pengar som eventuellt blir över i den modellen säger moderaterna
            ska användas till skattesänkningar. Hur rimmar detta med synen
            på kommunalt självstyre i det här sammanhanget?
          </note>
          <note>
            Moderaterna vill växla skatter mot mindre bidrag och subventioner
            och göra skattesänkningar. Men har de gjort någon form av analys
            av hur det slår fördelningspolitiskt? Vilka fördelningseffekter
            får det? Jag vill också knyta an lite grann till det jag sade
            i mitt anförande. Var finns medvetenheten från moderaternas sida
            när det gäller de enormt stora regionala obalanserna? Vad har
            ni för verkningsfullt recept mot det?
          </note>
          <note type="speaker">
            Anf. 99 LENNART HEDQUIST (m) replik:
          </note>
          <note>
            Fru talman! Jag börjar med de regionala obalanserna. För att
            få till stånd en bättre balans mellan olika landsdelar tror jag
            att det är väldigt viktigt att man känner att man kan ta tag i
            sin situation och inte motverkas av staten. Det sker i dag genom
            t.ex. utjämningssystemets konstruktion. Det har redan sagts av
            många här att det är när man får en ekonomisk tillväxt som man
            får större möjligheter att skapa bra välfärd i hela landet.
          </note>
          <note>
            Det är bra att Siv Holma tog upp frågan om nationell skolpeng.
            Vi menar att skolan bör kunna ges en nationell finansiering. Då
            blir det staten som finansierar den, och man lyfter av de kostnaderna
            från kommunen. Fördelen är då att pengarna kan gå direkt till
            föräldrarna och eleverna som då också har en möjlighet att välja
            skola - en kommunal skola, en fristående skola eller motsvarande.
          </note>
          <note>
            Det är väl självklart, Siv Holma, att när staten lyfter av det
            finansieringsansvaret, skapas verkligen ett utrymme för kommunala
            skattesänkningar för lågoch medelinkomsttagarna. Menar Siv Holma
            att hennes partivänner ute i kommunerna ska vara framme och se
            till att det inte blir några kommunala skattesänkningar? Är det
            budskapet som Siv Holma vill ge här?
          </note>
          <note type="speaker">
            Anf. 100 SIV HOLMA (v) replik:
          </note>
          <note>
            Fru talman! Mitt budskap är att det är behoven som ska styra
            vilken skattenivå vi har. Vi förespråkar inte ideologiska skattesänkningar
            till vilket pris som helst. Vi har ett ansvar för att man i första
            hand tillgodoser de behov som människor har av skola, vård och
            omsorg. Det var intressant att inte moderaterna nämnde den kommunala
            självstyrelsen i detta sammanhang.
          </note>
          <note>
            En viktig faktor för att kommunal självstyrelse kan bli verklighet
            är att man ger kommunerna likvärdiga förutsättningar. Inte kan
            väl moderaterna på allvar mena att det i dag råder likvärdiga
            förutsättningar mellan t.ex. Pajala och Täby? Måste det inte finnas
            någon form av nationellt ansvar för att ge dessa kommuner likvärdiga
            förutsättningar så att man ska kunna få en likvärdig kommunal
            service oavsett var man bor?
          </note>
          <note type="speaker">
            Anf. 101 LENNART HEDQUIST (m) replik:
          </note>
          <note>
            Fru talman! Om man nu tar Täby och Pajala som exempel är det
            två väldigt olika orter. Det går inte att åstadkomma de likheterna
            de orterna emellan. Oavsett om det gäller Täby kommun eller Pajala
            kommun är det väldigt viktigt att de ska ha möjligheter att åstadkomma
            bättre förhållanden i den egna kommunen. De ska inte straffas
            av staten i det hänseendet.
          </note>
          <note>
            Det är naturligtvis samtidigt viktigt att staten i grunden tillser
            att de ekonomiska förutsättningarna är sådana i en kommun med
            låg skattekraft att den kan sköta sina åtaganden gentemot medborgarna
            på ett bra sätt. Det kan man lösa på många olika sätt. Jag vill
            påstå att det absolut sämsta är dagens inomkommunala utjämningssystem.
          </note>
          <note>
            Ett bra sätt är att staten lyfter över finansieringsansvaret
            för stora kostsamma saker som t.ex. skolan.
          </note>
          <note>
            Man kan egentligen också åstadkomma detsamma för sjukvården.
            Då kommer den kommunala beskattningen att rikta sig mer mot de
            genuint lokala uppgifterna där medborgarna kan besluta vilken
            servicegrad de vill lägga sig på.
          </note>
          <note>
            Jag tror att det är väldigt viktigt för den kommunala självstyrelsen
            att man kan ha det synsättet. Det kommer inte att hålla i längden
            att vi sitter här i riksdagen och bestämmer in i minsta detalj
            att allt ska vara lika i alla kommuner, oavsett om det är Täby
            eller Pajala.
          </note>
          <note type="speaker">
            Anf. 102 SONIA KARLSSON (s):
          </note>
          <note>
            Fru talman! Det är inte möjligt att låta Lennart
          </note>
          <note>
            Hedquist gå från talarstolen oemotsagd när han påstår att systemet
            strider mot grundlagen. Det är tydligen bara Lennart Hedquist
            och moderaterna som kan tolka den. Alla andra - Lagrådet, konstitutionsutskottet,
            finansutskottet och riksdagen - säger att det följer grundlagen.
            Inkomstutjämningssystemet innebär att vissa kommuner får ett bidrag
            och att andra betalar en avgift. Det är fullt förenligt med grundlagen.
          </note>
          <note>
            Jag sade tidigare i mitt anförande något som jag vill ta upp
            en gång till. Det mantra som Lennart Hedquist och moderaterna
            gång på gång för fram att detta skulle strida mot grundlagen är
            fullständigt felaktigt.
          </note>
          <note>
            Det är inte trovärdigt. Vi har diskuterat det många gånger. Lämna
            den frågan - där Lennart Hedquist vet att han är helt fel ute
            - och tillstå i stället att det är utjämningssystemet ni ogillar.
          </note>
          <note>
            Ni kan inte tänka er tanken på en långtgående utjämning och solidaritet
            kommuner emellan. Det är där skon klämmer. Om man tittar på hur
            det ser ut finns det i Stockholmområdet kommuner där man har en
            mycket hög tillväxt och låg skatt. Där kan man ha en god service
            även om man har en låg skatt tack vare den höga tillväxten.
          </note>
          <note>
            Men exempelvis Täby kommun ser inte ut så att den har alla de
            delar som andra kommuner har. Vi visade i betänkandet från finansutskottet
            om kostnads- och inkomstutjämningen på hur kommunindelningen blev
            i storstäderna. Det var inte så att kommunerna gjordes så att
            allt som behövde ingå fanns. För att de inte skulle bli för stora
            gjorde man vissa avgränsningar. Det gör att Täby kommun är mycket
            speciell och inte alls har de problem som många andra kommuner
            har.
          </note>
          <note type="speaker">
            Anf. 103 LENNART HEDQUIST (m):
          </note>
          <note>
            Fru talman! Jag tycker också att grundlagsdiskussionen börja
            bli lite tröttsam. Men det beror på att socialdemokraterna inte
            tycks vilja söka någon lösning. Det enklaste är att se till att
            vi får ett grundlagsenligt system. Den andra möjligheten är att
            man ändrar grundlagen. Jag satt själv i den kommitté som skulle
            utreda detta. Den kommittén, som leddes av socialdemokraterna,
            lade fram ett förslag till grundlagsändring för att göra systemet
            grundlagsenligt.
          </note>
          <note>
            Sonia Karlsson kan naturligtvis hänvisa till Lagrådets yttrande
            och den socialdemokratiska majoriteten i konstitutionsutskottet.
            Men den konstruktion vi har i dag är ett tekniskt kringgående
            av grundlagen som även kommittén ansåg vara otillfredsställande.
          </note>
          <note>
            Vi kommer att fortsätta visa på att detta system är grundlagsvidrigt
            till dess att det ändras.
          </note>
          <note>
            Vi har också sagt att det kanske just nu är ännu mer angeläget
            att man gör temporära förändringar i systemet så att de groteskt
            tillväxtfientliga inslagen försvinner. Dit hör att man lägger
            beslag på den extra intäktsökning som en kommun kan åstadkomma
            under ett år - oavsett om det är en fattig eller rik kommun.
          </note>
          <note>
            Sedan kan man diskutera om det är 98 % eller
          </note>
          <note>
            103 %. Vid 103 % blir det Pomperipossaeffekt för vissa kommuner
            i Stockholmsområdet. Men det är lika illa att man har en marginaleffekt
            på bortemot
          </note>
          <note>
            95-98 %! Det borde faktiskt Sonia Karlsson förstå, för jag tror
            inte att hon skulle tycka att det vore så roligt om det var en
            98-procentig marginalskatt på hennes riksdagsarvode.
          </note>
          <note type="speaker">
            Anf. 104 SONIA KARLSSON (s):
          </note>
          <note>
            Fru talman! T.o.m. Lennart Hedquist vet att det inte går att
            jämföra på det viset.
          </note>
          <note>
            Vi talar om medelskattetillväxten i riket. Även de som får hjälp
            är ju med här. Annars blir det ju ingen utjämning, Lennart Hedquist!
            Annars skulle vi inte kunna fördela pengar till de kommuner som
            har problem, som har stor befolkningsutflyttning och som har regionala
            obalanser. Om vi inte hade något att fördela skulle de inte få
            hjälp. Det är därför som det heter utjämningssystem - det utjämnar
            skillnader. Det finns en väldigt stor majoritet i kommunerna,
            t.o.m. i moderata kommuner, i landet som tycker att detta är bra.
          </note>
          <note>
            Förhoppningsvis kan vi klara ut det här med grundlagsfrågan.
            Detta har vi sagt ett flertal gånger:
          </note>
          <note>
            Eftersom jag satt i samma kommitté vet jag att kommittén inte
            sade att detta strider mot grundlagen, men den konstaterade att
            det skulle kunna behövas ett förtydligande - bl.a. för att Lennart
            Hedquist inte skulle behöva ta upp frågan varje gång. Kontentan
            är i alla fall att detta följer grundlagen.
          </note>
          <note>
            För att återgå igen till Stockholms län och kommuner måste jag
            till sist säga: Med det nya systemet kommer det att från nästa
            år bli 750 miljoner mer i statsbidrag än i år. Tillväxten i Stockholms
            läns landsting motsvarar 1,46 miljarder, tack vare de ökade skatteintäkterna.
            Och detta är sedan avgifterna i systemet är betalda - så nog blir
            det pengar över även i Stockholm!
          </note>
          <note type="speaker">
            Anf. 105 LENNART HEDQUIST (m):
          </note>
          <note>
            Fru talman! Sonia Karlsson talar om ett förtydligande, men det
            var ju nya paragrafer i grundlagen som skulle göra utjämningssystemet
            grundlagsenligt.
          </note>
          <note>
            Vi har inte sett röken av detta i riksdagen, så jag förmodar
            att regeringen tycker att det är en väldigt besvärlig fråga, och
            i stället fortsätter att låta det grundlagsvidriga systemet vara
            kvar som det är trots grundlagens lydelse.
          </note>
          <note>
            Sonia Karlsson! Man kan ha en kommunal skatteutjämning som ger
            bra förutsättningar för kommunerna samtidigt som man inte har
            några marginaleffekter på en skattekraftstillväxt.
          </note>
          <note>
            Vi kan ta Borgholm som exempel, som är den kommun i landet som
            har lägst skattekraft. Om Borgholm höjer sin skattekraft blir
            den ökningen omedelbart konfiskerad. Man skulle mycket väl kunna
            frysa nivån för Borgholm och säga: När ni ökar er skattekraft
            så får ni behålla ökningen! Då skulle man åstadkomma bra förutsättningar
            för Borgholm. Man skulle ha en utjämning, men också ett incitament
            till Borgholm att medverka till ekonomisk tillväxt.
          </note>
          <note>
            I dag är det så att alla kommuner som har låg skattekraft inte
            vinner någonting om de åstadkommer bättre förutsättningar med
            högre skattekraft i den egna kommunen, eftersom systemet omedelbart
            konfiskerar ökningen. Så kan man inte ha det i ett land som vill
            åstadkomma en ekonomisk tillväxt!
          </note>
          <note type="speaker">
            Anf. 106 SONIA KARLSSON (s):
          </note>
          <note>
            Fru talman! Lennart Hedquist menade inte att man skulle frysa
            nivån bara för Borgholm. I er motion står det att man skulle frysa
            den för alla, så att de skulle få behålla 100 %. Detta skulle
            man finansiera genom att sänka det generella statsbidraget, vilket
            skulle göra att alla de kommuner som har problem i olika delar
            av landet skulle få vara med och betala för att kommunerna med
            god tillväxt skulle få lite mer. Det är ju varken särskilt fördelningspolitiskt
            rättvist eller utjämnande.
          </note>
          <note>
            Det finns en utredning, och det har även utskottet kommenterat,
            som sitter och ska titta just på detta. Vi vill ha en långtgående
            utjämning för att ge lika möjligheter för kommunerna - eller för
            invånarna i kommunerna - i Sverige att få en bra skola, vård och
            omsorg var de än bor i landet. Det är ju det som utjämningssystemet
            är till för. Utredningen tittar på huruvida det går att klara
            detta och samtidigt ta bort den negativa effekten - om det nu
            finns någon sådan.
          </note>
          <note>
            Man kommer säkert att hitta något, men det är inga stora förändringar
            som behövs, Lennart Hedquist. Det är jag ganska säker på.
          </note>
          <note type="speaker">
            Anf. 107 PER LANDGREN (kd):
          </note>
          <note>
            Fru talman! Möjligtvis eller sannolikt ligger lösningen på den
            här konflikten i att Sonia Karlsson tittar på lagtexten ur rent
            formell synvinkel, och Lennart Hedquist ser till intentionen.
            Själv brukar jag tala om att grundlagen när det gäller det inomkommunala
            inkomstutjämningssystemet går emot intentionen med den kommunala
            självstyrelsen, lokaliseringsprincipen och den kommunala beskattningsrätten.
          </note>
          <note>
            Ur en formalistisk och låt oss säga rättspositivistisk synvinkel
            uppfattar jag att Sonia Karlsson har rätt, men utifrån en mer
            intentionell tolkning, där man faktiskt har en avsikt med grundlagens
            paragrafer, har
          </note>
          <note>
            Lennart Hedquist rätt.
          </note>
          <note>
            Jag är ingen självutnämnd arbiter, utan detta var enbart ett
            inlägg.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 11 §.)
          </note>
          <note>
            10 § Statsskuldsräntor m.m.
          </note>
          <note>
            Föredrogs finansutskottets betänkande 1999/2000:FiU4
          </note>
          <note>
            Utgiftsområde 26 Statsskuldsräntor m.m. (prop.
          </note>
          <note>
            1999/2000:1 delvis).
          </note>
          <note type="speaker">
            Anf. 108 MATS ODELL (kd):
          </note>
          <note>
            Fru talman! Betänkandet om statsskuldsräntorna för år 2000 är
            ett i hög grad inaktuellt, för att inte säga gulnat, dokument.
            På grund av Telia-Telenorsjabblet kan riksdagen nästa år stå inför
            mycket stora problem med att få ihop den nu nästan antagna statsbudgeten.
            Den näst största inkomstposten är försäljning av statlig egendom.
            Statssekreteraren i Finansdepartementet Peter Lagerblad har inför
            finansutskottet förklarat och konstaterat att huvudparten av de
            budgeterade 95 miljarder kronorna för försäljning av statlig egendom
            just kommer från Telia-Telenorförsäljningen.
          </note>
          <note>
            Det krävs antingen att man är både döv och blind för vad som
            händer runtomkring oss dagligen och stundligen eller att man är
            någon sorts genetisk optimist om man tror att siffrorna i betänkandet
            kommer att infrias under nästa år.
          </note>
          <note>
            Regeringens beräkning av försäljningsinkomsterna är naturligtvis
            väldigt osäker - för att inte säga skakig. Det visar inte minst
            utvecklingen under förra året, 1999, trots att vi då förskonades
            från den typ av bråk som vi har just nu i det stora objekt som
            ska säljas ut. I statsbudgeten för 1999 upptogs motsvarande post
            till 45 miljarder kronor, dvs. knappt hälften av det nu aktuella
            beloppet. Regeringen räknar nu med att utfallet i stället blir
            ca 0,8 miljarder. Det är knappt tavelträff om man jämför beräknat
            och faktiskt utfall! Det är alltså en miss på ca 44 miljarder
            kronor. Jämför detta med de marginella avvikelserna i oppositionens
            budgetalternativ, som finansutskottet har ägnat en stor del av
            denna höst åt att med lupp nagelfara nästan ned till minsta krona
            och öre! Det handlar alltså om en felbudgetering på 44 miljarder
            för förra året. Det bidde alltså en ganska liten tumme av de planerade
            statliga utförsäljningarna under 1999.
          </note>
          <note>
            De beräknade försäljningar som inte kunde genomföras under 1999
            beräknar regeringen nu ska genomföras år 2000 i stället. Till
            de aktuella meningsskiljaktigheterna som vi har kunnat observera
            i
          </note>
          <note>
            Telia-Telenor-bråket kommer nu också att Miljöpartiet, ett av
            partierna bakom fusionen och bakom majoritetstexten i detta betänkande,
            kräver att hela fusionen ska rivas upp. Ett av partierna bakom
            denna text kräver att fusionen ska rivas upp. Det är inte någon
            särskilt djärv ståndpunkt att inta i dagsläget.
          </note>
          <note>
            Det tycker de allra flesta i opinionsundersökningar, bland politiker
            av olika schatteringar och bland anställda i de här bolagen.
          </note>
          <note>
            Jag vill därför fråga Carin Lundberg som representant för regeringspartiet
            och Matz Hammarström som representant för Miljöpartiet hur denna
            dramatiska förändring av förutsättningarna för den ekonomiska
            politiken kan få passera så totalt spårlöst förbi i det övriga
            riksdagsarbetet, bl.a. med detta betänkande om statsskuldsräntorna.
          </note>
          <note>
            Matz Hammarström har för övrigt inte ens begärt ordet i den här
            debatten där man ska försöka kratsa kastanjerna ur elden när det
            gäller det förslag som hans eget språkrör har lagt fram, nämligen
            att man ska riva upp ett avtal som står för merparten av dessa
          </note>
          <note>
            95 miljarder kronor. Det vore intressant att höra hur man har
            tänkt sig att detta ska gå ihop. Får det inte några som helst
            effekter på budgeten om det här beslutet rivs upp? Eller vill
            Miljöpartiet att Telia i stället, om ert förslag går igenom, ska
            privatiseras som det går och står enligt den tidtabell som var
            tänkt för det sammanslagna Telia-Telenor? I så fall är det en
            intressant ståndpunkt. Hur ska ni annars fylla upp hålet på 80-90
            miljarder samt tillkommande räntor på den ökade statsskulden jämfört
            med det budgeterade förslaget som kommer att börja gälla om 15
            dagar,
          </note>
          <note>
            Matz Hammarström? Budgeten börjar gälla om 15
          </note>
          <note>
            dagar.
          </note>
          <note>
            Och var står Vänsterpartiet i denna fråga? Jag noterar att Johan
            Lönnroth, som annars är talför, har lämnat lokalen när vi nu ska
            diskutera effekterna av denna fråga. Vänsterpartiet har varit
            oerhört i elden, för att uttrycka sig försiktigt, när det har
            gällt att granska oppositionens budgetalternativ. Här finns det
            enorma avvikelser som man inte är intresserad av att diskutera.
          </note>
          <note>
            Den här turbulensen och det skådespel som vi har sett under de
            senaste dagarna runt Telia-Telenors styrelse och de ansvariga
            statsråden gör naturligtvis att det finns goda skäl att ifrågasätta
            möjligheterna att privatisera det här företaget under år 2000
            till de beräknade beloppen. Därför finns det all anledning, fru
            talman, att uppmärksamma majoriteten på att beräkningarna av inkomsterna
            också den här gången kommer att bygga på mycket osäkert underlag
            och att de sannolikt är mycket kraftigt överskattade. Följden
            av detta kan mycket väl bli starkt växande statsskuldsräntor.
          </note>
          <note>
            Det är ingen djärv hypotes att utgiftsområde 26
          </note>
          <note>
            Statsskuldsräntor riskerar att belastas med tillkommande räntekostnader
            på 4-5 miljarder nästa år om affären går i stöpet och den ideologiska
            blockeringen mot en utförsäljning av enbart Telia dröjer sig kvar.
          </note>
          <note>
            Just den blockering som finns inom regeringspartiet och Vänsterpartiet
            - jag vet inte hur det är i Miljöpartiet - mot att sälja Telia
            separat och få en värdering av dessa aktier är själva motivet
            till den fusion med det norska Telenor som vi nu betraktar sönderfallet
            av. Det var ju därför att man inte ideologiskt klarade av en privatisering
            av Telia, som annars hade varit det riktiga och som hade gett
            det största värdet, som man har gett sig på detta gigantiska projekt.
            Mot den bakgrunden skulle det vara intressant att veta om ni nu
            måste hitta någon annat statligt företag någon annanstans för
            att slå ihop er med innan man kan göra en försäljning. I så fall
            är detta hål i statsbudgeten ett oerhört stort problem. Då kommer
            det att ta mycket lång tid innan man har fått ihop debet och kredit
            både när det gäller statsskuldsräntor och när det gäller intäkterna
            på försäljningsavgifter.
          </note>
          <note>
            Fru talman! För en stund sedan konstaterade vi här i kammaren
            att just den kassamässiga princip som vi har för statsbudgeten
            inte på något sätt skiljer mellan räntekostnader och ränteinkomster
            å ena sidan och intäkter från kapitalförsäljning å den andra sidan.
          </note>
          <note>
            Det här får precis samma effekter. Det drabbar rakt in i statsbudgetens
            kärna. Det drabbar möjligheterna att bedriva den verksamhet man
            har tänkt sig. Det drabbar möjligheterna att sänka skatter och
            möjligheterna att amortera på statsskulden.
          </note>
          <note>
            När det nu av allt att döma riskerar att falla samman kommer
            detta att få mycket långtgående effekter för räntorna på statsskulden.
            Med ränta kan det hamna uppemot 100 miljarder kronor, fru talman.
            Det handlar om en budget som börjar fungera om ca 15
          </note>
          <note>
            dagar. Min fråga är: Vad tänker socialdemokraterna, vänsterpartisterna
            och miljöpartisterna göra åt detta?
          </note>
          <note>
            Ni har budgeterat 10 miljoner kronor för oförutsedda utgifter.
            Det lär inte ens räcka för att hälsa på de konsulter som ni behöver
            om detta går i stöpet.
          </note>
          <note type="speaker">
            Anf. 109 CARIN LUNDBERG (s):
          </note>
          <note>
            Fru talman! Det har gått ganska lång tid på dagen.
          </note>
          <note>
            Därför tänker jag uttrycka mig rätt kort.
          </note>
          <note>
            I budgetpropositionen föreslår regeringen att riksdagen ska bemyndiga
            regeringen att besluta om att ramanslaget Räntor på statsskulden
            får överskridas om det är nödvändigt för att fullgöra statens
            betalningsansvar.
          </note>
          <note>
            Regeringen föreslår att riksdagen ska bemyndiga regeringen att
            också besluta samma sak när det gäller
          </note>
          <note>
            Riksgäldskontorets provisionskostnader.
          </note>
          <note>
            Man föreslår också att riksdagen ska besluta om att anvisa anslagen
            under utgiftsområde 26
          </note>
          <note>
            Statsskuldsräntor.
          </note>
          <note>
            Ett enigt utskott har ställt sig bakom regeringens förslag. Kristdemokraterna
            har i ett särskilt yttrande påpekat att man räknar med mer inkomster
            från utförsäljningar, och därför har man en annan beräkning av
            räntans storlek.
          </note>
          <note>
            Men faktum är att riksdagen har ställt sig bakom regeringens
            förslag till utgiftsramar för år 2000.
          </note>
          <note>
            Riksdagen har därmed också beslutat att utgifterna för utgiftsområde
            26 Räntor på statsskulden inte får överstiga 81 810 miljoner kronor.
          </note>
          <note>
            I dagens förslag från finansutskottet finns ingen erinran mot
            regeringens förslag till medelsberäkning på utgiftsområdet, inte
            heller mot de villkor som enligt regeringen bör förknippas med
            utnyttjandet av anslaget för oförutsedda utgifter. Utskottet tillstyrker
            alltså den föreslagna anslagsfördelningen inom utgiftsområdet.
            Diskussionen här i dag handlar om räntan på statsskulden där ett
            enigt utskott har ställt sig bakom regeringens förslag.
          </note>
          <note>
            Jag yrkar bifall till hemställan i finansutskottets betänkande.
          </note>
          <note type="speaker">
            Anf. 110 MATS ODELL (kd) replik:
          </note>
          <note>
            Fru talman! Det är inte svårt att läsa upp beslutsmeningarna
            i majoritetstexten i det här betänkandet som Carin Lundberg just
            nu har gjort. Det är kanske något svårare att svara på de frågor
            som jag har ställt. Vad tänker man göra om dessa beräkningar faktiskt
            inte infrias?
          </note>
          <note>
            Det är ju så, Carin Lundberg, att det finns ett ganska starkt
            samband mellan om man får inte de här pengarna och räntan på den
            resterande statsskulden.
          </note>
          <note>
            Låt oss säga att det blir en fördröjning med upp till ett år,
            vilket inte är osannolikt om det hela skulle gå i stöpet.
          </note>
          <note>
            Då handlar det, Carin Lundberg, om ökade utgifter i storleksordningen
            4-5 miljarder kronor!
          </note>
          <note>
            Det är alldeles rätt som Carin Lundberg säger:
          </note>
          <note>
            Riksdagen har ställt sig bakom regeringens förslag i denna del.
            Men nu har vi en debatt, och det pågår just nu ett mycket dramatiskt
            skeende som kommer att påverka just denna utgiftspost. Då är min
            fråga: Har
          </note>
          <note>
            Carin Lundberg någon handlingsberedskap? Finns det några tankar
            om vad man ska göra med statsskuldsräntorna, som är en del av
            det mycket stora bortfall av inkomster som uppstår om det vi nu
            dagligen ser på
          </note>
          <note>
            TV, hör om i radio och läser om i tidningarna skulle falla samman?
          </note>
          <note>
            Det vore intressant om Carin Lundberg kunde ge oss någon vägledning
            i det avseendet.
          </note>
          <note type="speaker">
            Anf. 111 CARIN LUNDBERG (s) replik:
          </note>
          <note>
            Fru talman! Jag måste erkänna att jag blev lite förvånad under
            utskottssammanträdet i går. När listorna där vi anmäler oss till
            debatten skickades runt upptäckte jag att man hade anmält sig
            till det här ärendet, utgiftsområde 26 Statsskuldsräntor. Det
            brukar ju vara ett s.k. klubbärende. Så har det varit under alla
            år som jag har suttit i riksdagen. Så var det när vi beslutade
            om budgeten för 1992, 1993 och
          </note>
          <note>
            1994, och då hade vi stor anledning att diskutera just statsskulden
            och statsskuldsräntorna.
          </note>
          <note>
            Nu har det här blivit en stor diskussionspunkt - nu när budgeten
            är spikad, när det är en bra budget, när saneringen är avslutad,
            när svensk ekonomi är inne i en stark expansionsfas, när tillväxten
            är hög och inflationen låg och arbetslösheten minskar, t.o.m.
          </note>
          <note>
            hemma hos mig i Västerbotten, och budgetöverskottsmålen kommer
            att uppnås.
          </note>
          <note>
            Men då är det som Mats Odell påpekar: Budgeten är inte sanningen,
            hela sanningen och ingenting annat än sanningen. Det kan ju komma
            förändringar. Skulle det bli sådana ska naturligtvis riksdagen
            diskutera detta. Det sätt på vilket riksdagen ska göra det har
            vi diskuterat tidigare i dag när vi talade om budgetprocessen.
            Vi har haft andra exempel - information från regeringen, särskilda
            debatter och allt möjligt.
          </note>
          <note>
            Vi har ett exempel på dagens föredragningslista, där det finns
            en motion av Lars Leijonborg m.fl. Den är väckt enligt 3 kap.
            15 § riksdagsordningen med anledning av händelse av större vikt.
            Eftersom vi har ett beredningstvång vill inte jag föregripa den
            här frågan. Den kommer att diskuteras i riksdagen.
          </note>
          <note type="speaker">
            Anf. 112 MATS ODELL (kd) replik:
          </note>
          <note>
            Fru talman! Carin Lundberg vet inte hur rätt hon kan ha. Det
            kan vara så att saneringen är avslutad och det inte blir mer pengar
            att amortera på statsskulden om det här går i stöpet. De här pengarna
            var till stor del tänkta att gå just till denna sanering.
          </note>
          <note>
            Men det är också så att de ränteminskningar som uppstår genom
            den här amorteringen redan är intecknade för andra saker i statsbudgeten.
            Här uppstår ett stort hål.
          </note>
          <note>
            Nu säger Carin Lundberg att det här brukar vara ett klubbärende,
            vad nu detta innebär. Okej, låt oss säga att det brukar vara ett
            klubbärende. Det är bara det att förra året saknades det 44 miljarder,
            och det fick sina konsekvenser. Nu kommer det eventuellt att saknas
            ytterligare 80-90 miljarder. Kalla inte detta ett klubbärende,
            Carin Lundberg! Det här är en mycket allvarlig situation för statens
            budget som har inträtt.
          </note>
          <note>
            Jag hoppas få höra något om detta från regeringen, Matz Hammarström
            och någon vänsterpartist. Jag ser nu att Siv Holma har kommit
            in i lokalen. Hon kanske kan meddela Vänsterns aktuella ståndpunkt
            i den här frågan. Jag tycker att det vore oerhört angeläget.
          </note>
          <note type="speaker">
            Anf. 113 CARIN LUNDBERG (s) replik:
          </note>
          <note>
            Fru talman! Jag tror att vi pratar om två saker -
          </note>
          <note>
            minst. Det jag påstår är ett klubbärende, som vi vanligtvis inte
            debatterar utan bara beslutar om, är just en sådan här redovisning
            och ett sådant här bemyndigande som det handlar om i dag. Där,
            i det bemyndigandet, saknades det inte 44 miljarder i fjol, lika
            lite som det saknas pengar i dag.
          </note>
          <note>
            Beslutet gäller att regeringen ska ha ett bemyndigande om att
            använda ramanslaget Räntor på statsskulden. Man ska också få använda
            Riksgäldskontorets provisionskostnad på samma sätt. Det är det
            vi diskuterar i dag.
          </note>
          <note type="speaker">
            Anf. 114 GUNNAR HÖKMARK (m):
          </note>
          <note>
            Fru talman! Vad vi just nu ser är en avancerad form av strutspolitik.
            Alla i den här kammaren -
          </note>
          <note>
            förvisso inte så många just nu - och även runtomkring i det svenska
            samhället vet att det som just nu sker påverkar statsbudgeten
            och statens olika utgifter.
          </note>
          <note>
            Jag tror inte att någon företrädare för regeringsmajoriteten
            i denna kammare vill hävda att det som sker i dessa dagar - när
            vi ska fatta beslut om en av de större utgiftsposterna, nämligen
            statsskuldsräntorna - inte spelar någon roll. Ändå avslog finansutskottets
            majoritet vid sammanträdet i går ett yrkande från mig om att man
            i den slutliga sammanställningen över statens budget skulle ta
            ställning till den osäkerhet som nu finns på grund av att regeringen
            i sin budget räknar med inkomster på 95 miljarder genom privatiseringar.
          </note>
          <note>
            Fru talman! I grunden handlar detta om mer än en tiondel av den
            svenska statens budget. Det handlar om mer än en tiondel, både
            när det gäller de inkomster som staten räknar med för att kunna
            amortera och också när det gäller frågan om hur statsskuldsräntorna
            ska utvecklas. Det är mer än en tiondel som avgör skillnaden mellan
            om statsbudgeten ska visa överskott eller underskott. Alla vet
            ju att det underliggande underskottet är drygt 40 miljarder minus.
            Så det är klart att det spelar roll.
          </note>
          <note>
            Det är också självklart, precis som Mats Odell sade, att en sådan
            här fråga inte kan avfärdas som bara ett klubbärende. Om vi vill
            att medborgarna runtomkring i vårt samhälle ska ha förtroende
            för den budgetprocess som vi har måste man självklart diskutera
            inte bara de små, små beloppen utan också, som i det här fallet,
            de stora, stora beloppen.
          </note>
          <note>
            Staten, dvs. regeringen, har i sin budget räknat med att få in
            nästan 100 miljarder kronor genom privatiseringar. Huvuddelen
            skulle komma från en försäljning av ägandet i Telia-Telenor. Det
            är få som kan tro att detta kommer att fortgå såsom tänkt, och
            därför måste vi självfallet diskutera konsekvenserna i dessa olika
            delar.
          </note>
          <note>
            Som påpekats tidigare är också de här siffrorna i högsta grad
            osäkra även för det budgetår som vi nu är inne i. Då föreslog
            regeringen först att man skulle räkna med privatiseringar som
            skulle ge 15 miljarder.
          </note>
          <note>
            Därefter höjde man siffran till 45 miljarder. Sedan landade man
            på 0,8.
          </note>
          <note>
            Därför måste jag ställa frågan till majoritetens företrädare:
            Tror ni att det som nu sker inte påverkar statens budget i en
            väsentlig omfattning?
          </note>
          <note>
            Jag tycker att det hade varit rimligt om en företrädare för regeringen
            hade varit här, då detta är en så pass stor och utomordentligt
            avgörande fråga.
          </note>
          <note>
            Om samma sak händer år 2000 som hände 1999, dvs. att försäljningen
            av statligt ägande över huvud taget inte blir av den omfattning
            som man tänkt sig utan kanske som den blev 1999, får vi en kraftig
            utveckling av statsskuldsräntorna. Då är hela den beräkning som
            här finns direkt oseriös och ett slags bluffpolitik. Då är också
            det ärende som vi i morgon ska ta ställning till, nämligen sammanställning
            av statens budget, ett medvetet försök att dupera svenska folket.
          </note>
          <note>
            Därför skulle jag med viss skärpa vilja ställa frågan: Anser
            majoritetens företrädare i den här kammaren att det som nu sker
            inte påverkar statsskuldsräntornas utveckling? Anser ni att det
            är ett faktum att det finns en betydande risk att det underliggande
            budgetunderskottet, på grund av att en engångsförsäljning inte
            genomförs, faktiskt blir rätt betydande stort?
          </note>
          <note>
            Vi hörde tidigare, fru talman, att socialdemokraternas företrädare
            sade att saneringen är avslutad. Är saneringen avslutad om man
            har ett minus i budgeten, när man inte längre kan täcka minuset
            med försäljning av statlig egendom, när statsskuldsräntorna växer?
          </note>
          <note>
            Fru talman! Det här ärendet är inte ett klubbärende. Det handlar
            om mer än en tiondel av statens budget. Det har ett direkt avgörande
            inflytande på hur statsskuldsräntorna utvecklas.
          </note>
          <note>
            Jag vill understryka att de tre olika partier som bildar regeringens
            majoritetsstöd i riksdagen faktiskt bör ge besked. Ska vi i kammaren
            låtsas som om ingenting har hänt, eller är ni beredda att redovisa
            vad som ska göras för att budgetens innehåll ska uppfyllas? Medger
            ni att det som nu sker påverkar budgeten? De tre olika alternativen
            måste man ha svar på.
          </note>
          <note>
            Jag tycker att det är rätt rimligt att det svaret lämnas dagen
            innan riksdagen slutgiltigt ska ta ställning till sammanställningen
            av statens budget. Det vi ska hålla på med här får inte vara bluffpolitik.
            Ger ni inte svar låter ni budgeten bli en bluff gentemot svenska
            folket.
          </note>
          <note type="speaker">
            Anf. 115 CARIN LUNDBERG (s) replik:
          </note>
          <note>
            Fru talman! Jag måste få ställa en motfråga till
          </note>
          <note>
            Gunnar Hökmark. Vad är egentligen avsikten med dagens debatt?
            Är det att vi ska börja om med diskussionen om budgeten och riva
            upp riksdagens beslut från den 18 november?
          </note>
          <note>
            Enligt min uppfattning har vi beslutat om budgeten. Vi har t.o.m.
            beslutat på ett sätt som är unikt. Vi har inte ändrat på något
            anslag.
          </note>
          <note>
            Om vi tittar på statsskuldsräntan ser vi att den tidigare under
            hela 90-talet varit den största utgiftsposten i statens budget.
            Genom de överskott vi nu har kan vi amortera på den offentliga
            skulden i snabb takt. Nettoskulden kan vara så gott som borta
            år 2002.
          </note>
          <note>
            Redan år 2000 kommer den offentliga sektorns bruttoskuld att
            understiga 60 % av bruttonationalprodukten. År 1994 var den 76,5
            %.
          </note>
          <note>
            Men nu menar Gunnar Hökmark att situationen är så förändrad att
            vi måste vidta särskilda åtgärder. Då undrar jag: Menar Gunnar
            Hökmark att osäkerheten är större i dag än under åren 1991-1994?
            Det var ju då, som Gunnar Hökmark väl kommer ihåg, som statsskulden
            skenade och budgetunderskotten slog alla rekord. Vi använder fortfarande
            var sjunde krona för att betala räntorna på de borgerliga budgetarna.
          </note>
          <note>
            Jag undrar helt enkelt: Har Gunnar Hökmark erfarenheter från
            den tiden som han gärna vill dela med sig och som han menar skulle
            vara till gagn för dagens riksdag?
          </note>
          <note type="speaker">
            Anf. 116 GUNNAR HÖKMARK (m) replik:
          </note>
          <note>
            Fru talman! Det är helt rätt. När den borgerliga regeringen tog
            över makten skenade budgetunderskottet. Som socialdemokrater ibland
            brukar säga:
          </note>
          <note>
            Det var som störst då. Samtidigt säger de att det var då man
            vände den utvecklingen.
          </note>
          <note>
            Vi övertog ett växande budgetunderskott. Ni övertog ett minskande
            budgetunderskott. Jag tror nog att de företrädare för majoriteten
            som sitter här kan komma ihåg hur man röstade emot olika förslag
            till utgiftsminskningar som likväl genomfördes och som lade grunden
            till att vi vände utvecklingen. Men kom ihåg att utvecklingen
            vände under borgerlig tid, inte under socialdemokratisk tid. Då
            startades den utveckling som Sverige fått lida av under 90-talet.
          </note>
          <note>
            Ett skäl till att man släppte igenom växande kostnader från 1989,
            1990, 1991 och in i 1992 var att man tyckte att det fanns för
            många klubbärenden, att man inte tog seriöst på och resonerade
            ärligt och öppet om budgetens olika utgifter.
          </note>
          <note>
            Det är klart att man kan låtsas som ingenting, Carin Lundberg.
            Man kan låtsas som ingenting och säga att ingenting händer här
            utanför, så det kommer att bli precis som det är skrivet i papperen.
            Men Carin
          </note>
          <note>
            Lundberg tror väl inte att det som nu sker i Telia-
          </note>
          <note>
            Telenor inte skapar risk för att siffrorna är direkt fel.
          </note>
          <note>
            Jag skulle vilja säga att syftet med den här debatten och diskussionen
            är att lyfta fram en medvetenhet om detta. Är det så att 95 miljarder
            eller en stor del av
          </note>
          <note>
            95 miljarder faller bort är det klart att det påverkar statsbudgeten
            och ställer krav på en politik av annat slag än den vi nu ser.
          </note>
          <note type="speaker">
            Anf. 117 CARIN LUNDBERG (s) replik:
          </note>
          <note>
            Fru talman! Det här är ju sista dagarna före juluppehållet, och
            julen är ju en traditionsfylld helg. Förra året inledde moderaternas
            företrädare en ny tradition före julen. Nu verkar det som om moderaterna
            utvecklar den med att diskutera statsskuldsräntor på det här sättet.
          </note>
          <note>
            Jag undrar: Är det här ett exempel på det Lars Tobisson förra
            året kallade en förlorad höst för oppositionen? Är det så här,
            för att travestera det han då sade: Strax ska riksdagen åtskiljas
            före juluppehållet.
          </note>
          <note>
            Men oppositionens problem finns kvar. Vi lägger en förlorad höst
            bakom oss. Det mesta tyder på att vi går mot en förlorad vår.
          </note>
          <note>
            Jag undrar, Gunnar Hökmark, är den här debatten exempel på en
            förlorad höst och risk för en förlorad vår för oppositionen? Vad
            är avsikten med denna debatt? Är det att vi ska riva upp beslutet
            om budgeten och börja om?
          </note>
          <note type="speaker">
            Anf. 118 GUNNAR HÖKMARK (m) replik:
          </note>
          <note>
            Fru talman! Förlorarna kan vara svenska folket om vi inte i tid
            tar vara på det som sker runt omkring i vår verklighet, om vi
            här i kammaren inte resonerar om verkligheten som den är, utan
            som den utformas i utskottsbetänkandet som man har skrivit i föreställningen
            att man inte ska låta sig påverkas. Då blir det förlorat, därför
            att då leds man in i samma utveckling som Sverige kom in i 1989,
            1990 och 1991. Kjell-
          </note>
          <note>
            Olof Feldt har i sina memoarer skrivit om hur man låtsades att
            allting var bra, att man inte genomförde de reformer som behövdes.
          </note>
          <note>
            Jag skulle i all enkelhet vilja säga, som svar på frågan om traditioner,
            att jag tycker att vi i den här kammaren ska ha den bästa av traditioner,
            nämligen att låta det som sker i verkligheten påverka våra diskussioner.
            Jag tror att vi ska lämna en annan tradition, som tyvärr är alltför
            stark, inte minst inom regeringspartierna, åt historien. Det är
            traditionen att låtsas som ingenting. Det är den sämsta traditionen.
            Den är ovärdig denna kammare.
          </note>
          <note type="speaker">
            Anf. 119 MATZ HAMMARSTRÖM (mp):
          </note>
          <note>
            Fru talman! Jag säger då det, frågan är vad som är ovärdigt denna
            kammare. Nu griper den borgerliga oppositionen efter halmstrån.
            Förra året hade vi ett litet spektakel här sista dagen, nu har
            vi ett näst sista dagen. Det kanske upprepas i morgon också.
          </note>
          <note>
            Under gårdagens debatt om finansutskottets ärenden ägnade man
            ungefär en timme i ett glyttigt försök att få majoriteten att
            skriva in i betänkandet att vi skulle betrakta inkomsterna för
            såld egendom som osäkra. Nu försöker man alltså göra en jättestor
            affär av turbulensen i Telia-Telenor-fusionen.
          </note>
          <note>
            Mats Odell påstår att det som nu händer, som han säger - vad
            det nu är som händer - gör att vi får ökade utgifter i storleksordningen
            4-5 miljarder. Det kunde vara intressant att veta hur Mats Odell
            kommer fram till den siffran.
          </note>
          <note>
            Om de här aktierna inte säljs, Mats Odell, har vi kvar aktierna.
            Då får vi en avkastning på aktierna.
          </note>
          <note>
            Det är inte så att vi gör en förlust i den storleksordning som
            ni påstår. På Gunnar Hökmark låter det som om det är 95 miljarder
            som står på spel.
          </note>
          <note>
            Det framgår av det betänkande vi kommer att justera i morgon
            att vi har ett finansiellt överskott på
          </note>
          <note>
            82 ½ miljard. Vi kommer säkerligen att ha ett finansiellt överskott
            oberoende av hur det går med Telia-
          </note>
          <note>
            Telenor. Men det innebär inte att den affären är oväsentlig eller
            ointressant.
          </note>
          <note>
            Det jag tycker är tråkigt är att Mats Odell tycks nöja sig med
            att läsa löpsedlar och rubriker. Det är bra om man läser hela
            texten. Jag antar att Mats Odell syftade på Finanstidningen i
            går när han sade att
          </note>
          <note>
            Miljöpartiet kräver att fusionen rivs upp. Jag tror att det var
            så Mats Odell sade. Så stod det visst på Finanstidningens löpsedel.
            Men om man tittar i texten ser man att det står: Den senaste veckans
            turer har blivit för mycket för Lotta Nilsson Hedström - vårt
            kvinnliga språkrör - även om partiets ledamot i näringsutskottet,
            Ingegerd Saarinen, vill ge affären en vecka till.
          </note>
          <note>
            Där har vi läget i vårt parti. Vi vill ge den här affären en
            vecka till. Det är för tidigt att dra så stora växlar på den kris
            i affären som vi nu bevittnar i medierna.
          </note>
          <note type="speaker">
            Anf. 120 GUNNAR HÖKMARK (m) replik:
          </note>
          <note>
            Fru talman! Det blev inte så mycket att replikera på. Jag begärde
            ursprungligen replik när Matz Hammarström sade att vi grep efter
            halmstrån. Det går inte att avfärda en diskussion som i grunden
            handlar om privatisering av statlig egendom omfattande 95 miljarder,
            och som kan påverka statsskuldsränteutvecklingen i tidigare redovisad
            storleksordning om 4-5
          </note>
          <note>
            miljarder, som en diskussion om halmstrån. Det är en högst seriös
            och allvarlig diskussion.
          </note>
          <note>
            Jag vill ställa en fråga till Matz Hammarström. Är det inte värt
            att ta på allvar det som sker i verkligheten eller ska vi låtsas
            som ingenting? Matz Hammarström sade att statens siffror i budgeten
            visar ett överskott på 82 miljarder. Ja, det är efter engångsintäkter
            som bygger på 95 miljarder i privatiseringar. Om det detta år
            blir 0 blir det underskott redan där. Det bygger på att 45 miljarder
            förs över från AP-fonden. Om inte det skulle ske skulle underskottet
            bli ännu större.
          </note>
          <note>
            Det underliggande budgetunderskottet är drygt 40
          </note>
          <note>
            miljarder. Det kan bli ännu värre om man låtsas som ingenting,
            accepterar att det inte sker andra förändringar i budgeten utan
            låtsas som ingenting och bygger budgeten på föreställningen att
            man ska få en stor engångsintäkt på 95 miljarder, mer än en tiondel
            av budgeten, och dessutom minskande räntor till följd av att man
            med hjälp av denna försäljningsintäkt kan minska på statsskulden.
            Det är farligt om man inte bryr sig om verkligheten.
          </note>
          <note type="speaker">
            Anf. 121 MATZ HAMMARSTRÖM (mp) replik:
          </note>
          <note>
            Fru talman! Vi bryr oss också om verkligheten. Ni gör en karikatyr
            av verkligheten.
          </note>
          <note>
            Det skulle vara intressant att höra hur ni kommer fram till de
            4-5 miljarderna. Det skulle också vara intressant att höra om
            ni beaktar den uteblivna inkomstminskning som detta innebär om
            vi behåller aktierna.
          </note>
          <note>
            Det är uppenbart att det finns andra sätt att få in inkomsterna
            till staten än just den tilltänkta fusionen.
          </note>
          <note>
            Mats Odell har ju förslag på att vi ska få in 105 miljarder på
            försäljning av statliga företag. Det går säkert att hitta andra
            modeller.
          </note>
          <note type="speaker">
            Anf. 122 GUNNAR HÖKMARK (m) replik:
          </note>
          <note>
            Fru talman! Verkligheten är att vi moderater tillsammans med
            företrädare för de andra borgerliga partierna har föreslagit en
            rätt lång lista av privatiseringar som ska kunna ske över en längre
            period av år och som ger grunden för våra preciserade förslag
            till intäkter i statsbudgeten. Majoriteten har inte ens preciserat
            vad det är man ska privatisera så att man ska få 95 miljarder.
            Man har under hand låtit meddela att det avser Telia-Telenor.
          </note>
          <note>
            En väl så intressant fråga är vilka företag ni tillsammans med
            Vänsterpartiet och Socialdemokraterna ska privatisera, som ger
            95 miljarder, om det inte blir någonting av Telia-Telenor.
          </note>
          <note>
            Mycket kan sägas om regeringskoalitionen, men det är inte den
            mest privatiseringshungriga struktur vi har sett i det här landet.
            Tvärtom, värnar man och försvarar statligt ägande. Konsekvenserna
            förskräcker, men när det gäller budgeten just nu vore det intressant
            att veta från en företrädare för majoriteten vad ni ska göra om
            det inte blir några intäkter från
          </note>
          <note>
            Telia-Telenor. Vad ska ni då privatisera? Det vore rimligt att
            i elfte timmen få det redovisat för kammaren.
          </note>
          <note type="speaker">
            Anf. 123 MATZ HAMMARSTRÖM (mp) replik:
          </note>
          <note>
            Fru talman! Det är egendomligt att föra den typen av hypotetiska
            resonemang utifrån vad som har rapporterats kring turbulensen
            med Telia-Telenor i massmedierna.
          </note>
          <note>
            Vi har fortfarande intentionen att tillsammans med Socialdemokraterna
            och Vänsterpartiet försöka ro affären i hamn. Det handlar inte,
            som Gunnar
          </note>
          <note>
            Hökmark påstår, om ett underskott på 95 miljarder.
          </note>
          <note>
            Som jag sade förut är det ett finansiellt överskott i statens
            budget. Hökmark vet att denna affär inte motsvarar hela summan
            på 95 miljarder.
          </note>
          <note>
            Sedan får väl Mats Odell prata med mig angående vad vi ska ha
            sagt om att riva upp fusionen.
          </note>
          <note type="speaker">
            Anf. 124 MATS ODELL (kd) replik:
          </note>
          <note>
            Fru talman! Det här påminner mycket om debatten jag hade med
            Johan Lönnroth.
          </note>
          <note>
            Å ena sidan, säger Matz Hammarström, är ambitionen att försöka
            ro affären i hamn. Å andra sidan kräver man att den ska rivas
            upp. Nu kommer Matz
          </note>
          <note>
            Hammarström som vanligt med en brasklapp när det gäller Miljöpartiets
            ständigt återkommande hot mot regeringssamarbetet, nämligen att
            han har apterat en fördröjningsmekanism ytterligare en vecka.
            Det är den vanliga modellen. Sedan kommer kravet om ett upprivande.
          </note>
          <note>
            Detta förändrar inte min fråga till Matz Hammarström. Hur har
            han tänkt sig att fylla den lucka som uppstår om det blir upprivet?
            Ni kan inte kasta ur er ett sådant krav utan att ha tänkt igenom
            hur det ska bli en fungerande statsbudget.
          </note>
          <note>
            Jag tycker att Matz Hammarström ska försöka besvara mina frågor.
            Är ni i Miljöpartiet ideologiskt blockerade av att sälja Telia
            separat, att få en del ut på Stockholmsbörsen för att få en värdering
            av aktierna, som enligt de allra flesta bedömare skulle vara den
            bästa metoden för de svenska skattebetalarna att få så mycket
            som möjligt för bolaget? Är detta en möjlighet för Miljöpartiet,
            eller kräver ni att Telia först måste buntas ihop med ett annat
            statligt företag för att det över huvud taget ska vara ideologiskt
            möjligt för Miljöpartiet att ställa sig bakom en sådan försäljning?
            Ni är trots allt inne på en försäljning.
          </note>
          <note>
            Krävs det att två statliga företag ska buntas ihop i ett paket
            innan ni säljer? Det är den frågan jag vill ha svar på, Matz Hammarström.
          </note>
          <note type="speaker">
            Anf. 125 MATZ HAMMARSTRÖM (mp) replik:
          </note>
          <note>
            Fru talman! Det är olyckligt att vi lever i en verklighet där
            de borgerliga partierna, liksom de flesta tidningarna, karikerar
            verkligheten. Det är svårt för mig, Mats Odell, att svara för
            rubriksättningen hos
          </note>
          <note>
            Finanstidningen. Det är den han har läst. Den stämmer inte. Vi
            har inte utfärdat något krav på att riva upp fusionen. Ett av
            våra två språkrör har sagt att hon tycker att de senaste turerna
            under de senaste veckorna har varit för mycket. Hon tror inte
            på affären. Så mycket har hon sagt. Men vår representant i näringsutskottet
            har sagt att vi får ge detta en vecka till.
          </note>
          <note>
            Om Mats Odell hade läst hela texten, inte bara löpsedeln och
            rubriken, hade han sett att det inte finns någon mental eller
            ideologisk blockering från vår sida mot att privatisera Telia
            på egen hand.
          </note>
          <note type="speaker">
            Anf. 126 MATS ODELL (kd) replik:
          </note>
          <note>
            Fru talman! Det var ett mycket positivt besked.
          </note>
          <note>
            Det kanske kan bana väg för att frågan kan få en mer konstruktiv
            hantering än den vi har sett hittills.
          </note>
          <note type="speaker">
            Anf. 127 LENA EK (c):
          </note>
          <note>
            Fru talman och ledamöter! Den diskussion som har varit under
            de senaste veckorna om Telia-Telenor-affären har budgetpåverkande
            effekter. Vi måste inse att också det politiska agerandet påverkar
            effekterna. Det är inte bra om ledamöter i riksdagen hanterar
            frågan på ett sådant sätt att bolagets värde påverkas och hanteringen
            av en fusionssituation påverkas.
          </note>
          <note>
            Vi från Centerpartiets sida har uttryckt åsikten att det är värdefullt
            i ursprungsläget med den fusion mellan Telia och Telenor som pågår.
            Den situation som råder nu, att detta arbete håller på att eventuellt
            gå över styr, är allvarligt.
          </note>
          <note>
            Centerpartiets hållning är att det är ledningen i det fusionerade
            bolaget som behöver bytas ut för att man sedan konstruktivt ska
            kunna fortsätta med fusionen.
          </note>
          <note>
            De budgetpåverkande effekterna ser vi som så allvarliga att jag
            i dag har begärt hos finansutskottets ordförande att utskottet
            ska få information direkt från behörig minister så snart ske kan.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 11 §.)
          </note>
          <note>
            11 § Beslut om utskottsbetänkanden som slutdebatterats vid dagens
            sammanträde
          </note>
          <note>
            FiU12 Förstärkt skydd för avvecklingen av förpliktelser på finansmarknaden
          </note>
          <note>
            Kammaren biföll utskottets hemställan.
          </note>
          <note>
            FiU2 Utgiftsområde 2 Samhällsekonomi och finansförvaltning
          </note>
          <note>
            Mom. 5 (fördelningsanalys och könsuppdelad statistik)
          </note>
          <note>
            1. utskottet
          </note>
          <note>
            2. res. (m)
          </note>
          <note>
            Votering:
          </note>
          <note>
            224 för utskottet
          </note>
          <note>
            65 för res.
          </note>
          <note>
            1 avstod
          </note>
          <note>
            59 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 1 m, 35 v, 36 kd, 16 c, 11 fp, 12
          </note>
          <note>
            mp
          </note>
          <note>
            För res.: 65 m
          </note>
          <note>
            Avstod: 1 m
          </note>
          <note>
            Frånvarande: 18 s, 15 m, 8 v, 6 kd, 2 c, 6 fp, 4 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU13 Utvecklingen av den ekonomiska styrningen
          </note>
          <note>
            Mom. 1
          </note>
          <note>
            Kammaren biföll utskottets hemställan.
          </note>
          <note>
            Mom. 2 (alternativ finansiering av infrastrukturprojekt)
          </note>
          <note>
            1. utskottet
          </note>
          <note>
            2. res. (kd, m, fp)
          </note>
          <note>
            Votering:
          </note>
          <note>
            190 för utskottet
          </note>
          <note>
            127 för res.
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 36 v, 16 c, 15 mp
          </note>
          <note>
            För res.: 74 m, 38 kd, 15 fp
          </note>
          <note>
            Frånvarande: 8 s, 8 m, 7 v, 4 kd, 2 c, 2 fp, 1 mp
          </note>
          <note>
            FiU3 Utgiftsområde 25 Allmänna bidrag till kommuner
          </note>
          <note>
            Mom. 1 (anslagen inom utgiftsområde 25 budgetåret
          </note>
          <note>
            2000)
          </note>
          <note>
            1. utskottet
          </note>
          <note>
            2. res. 1 (kd, m, fp)
          </note>
          <note>
            Votering:
          </note>
          <note>
            189 för utskottet
          </note>
          <note>
            127 för res. 1
          </note>
          <note>
            33 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 36 v, 16 c, 15 mp
          </note>
          <note>
            För res. 1: 74 m, 38 kd, 15 fp
          </note>
          <note>
            Frånvarande: 9 s, 8 m, 7 v, 4 kd, 2 c, 2 fp, 1 mp
          </note>
          <note>
            Mom. 2 (principerna för utjämningssystemet)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            3. res. 4 (fp)
          </note>
          <note>
            Förberedande votering:
          </note>
          <note>
            80 för res. 2
          </note>
          <note>
            15 för res. 4
          </note>
          <note>
            221 avstod
          </note>
          <note>
            33 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            190 för utskottet
          </note>
          <note>
            75 för res. 2
          </note>
          <note>
            52 avstod
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 36 v, 16 c, 15 mp
          </note>
          <note>
            För res. 2: 74 m, 1 kd
          </note>
          <note>
            Avstod: 37 kd, 15 fp
          </note>
          <note>
            Frånvarande: 8 s, 8 m, 7 v, 4 kd, 2 c, 2 fp, 1 mp
          </note>
          <note>
            Mom. 3 (utformningen av inkomst- och kostnadsutjämningen)
          </note>
          <note>
            1. utskottet
          </note>
          <note>
            2. res. 6 (c)
          </note>
          <note>
            Votering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Mom. 7 (kommunal skatteplanering och kommunala koncerner)
          </note>
          <note>
            1. utskottet
          </note>
          <note>
            2. res. 9 (m, fp)
          </note>
          <note>
            Votering:
          </note>
          <note>
            228 för utskottet
          </note>
          <note>
            89 för res. 9
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 36 v, 38 kd, 16 c, 15 mp
          </note>
          <note>
            För res. 9: 74 m, 1 kd, 14 fp
          </note>
          <note>
            Frånvarande: 8 s, 8 m, 7 v, 3 kd, 2 c, 3 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU4 Utgiftsområde 26 Statsskuldsräntor m.m.
          </note>
          <note>
            Kammaren biföll utskottets hemställan.
          </note>
          <note>
            Ajournering
          </note>
          <note>
            Kammaren beslutade kl. 15.10 på förslag av talmannen att ajournera
            förhandlingarna till kl. 15.15 då statsminister Göran Persson
            skulle lämna information om toppmötet i Helsingfors den 10 och
            11 december.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 15.15.
          </note>
          <note>
            12 § Information från regeringen om toppmötet i Helsingfors den
            10 och 11 december
          </note>
          <note type="speaker">
            Anf. 128 TALMANNEN:
          </note>
          <note>
            Statsminister Göran Persson lämnar nu information om toppmötet
            i Helsingfors den 10 och 11 december. Efter informationen har
            ledamöterna tillfälle att i inlägg om högst två minuter ställa
            frågor eller göra kommentarer. Det är också möjligt att få ytterligare
            inlägg om högst en minut.
          </note>
          <note>
            Anf. 129 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! I Köpenhamn 1993 öppnade dåvarande EG för de forna
            länderna i Central- och Östeuropa möjligheten att bli medlemmar
            i gemenskapen.
          </note>
          <note>
            Luxemburg 1997 var det tillfälle när utvidgningsprocessen inleddes.
            Då var det sex stater som fick beslut om att få börja medlemskapsförhandlingarna,
            och de övriga fem fick ägna sig åt långsammare förberedelser.
          </note>
          <note>
            Helsingforsmötet kommer vi nog att säga var det tillfälle då
            EU:s utvidgningsbeslut blev fullständigt.
          </note>
          <note>
            Nu drivs förhandlingarna med alla ansökarländerna i
          </note>
          <note>
            Öst- och Centraleuropa.
          </note>
          <note>
            Inga fler grupperingar ska gälla. Det är varje land för sig självt,
            och resultaten är beroende av de förändringar och den kraft i
            förberedelserna som landet självt kan åstadkomma.
          </note>
          <note>
            Unionens åtagande å sin sida är att se om sitt eget hus, så att
            gemenskapen är redo att ta emot nya medlemmar efter en genomförd
            regeringskonferens och den därpå följande ratificeringen. Den
            förändringen inom unionen ska vara avgjord innan år 2002 har gått
            till ända.
          </note>
          <note>
            Det säger sig självt att en utvidgningsprocess med
          </note>
          <note>
            13 länder är ett gigantiskt åtagande - det är både för unionen
            och för ansökarländerna en vattendelare. Det sätter sin prägel
            på politikens alla områden. Det kommer att innebära påfrestningar,
            men det kommer också att ge stora vinster, naturligtvis, för alla
            de människor som nu bor i länder som får en samhällsförändring
            som möjliggör ett EU-medlemskap - en ekonomisk utveckling, säkerhetsmässiga
            fördelar och miljömässiga fördelar.
          </note>
          <note>
            Detta är något av Europatankens kärna; att tvinna samman länder,
            att få till stånd ett växande samarbete och en ökad integration
            som möjliggör ömsesidig förståelse och omöjliggör krig mellan
            länderna i unionen på vår kontinent.
          </note>
          <note>
            Med den här bakgrunden blir Helsingforsmötet ett stort steg i
            byggandet av 2000-talets Europa, ett projekt som vi kunde ana
            men inte vara säkra på den dag
          </note>
          <note>
            Berlinmuren föll.
          </note>
          <note>
            Vägen hit har inte varit alldeles rak. Det har varit både framgångar
            och motgångar. Men den svenska regeringen har bedrivit en konsekvent
            politik. Vi har hela tiden verkat för utvidgning för alla ansökarländer.
            Vi har ofta gjort det i motvind.
          </note>
          <note>
            När vi nu ser resultaten kan vi säga att vi har kommit dit vi
            ville. Jag ser det som ett exempel på att vi kan påverka inom
            unionen. Sverige har på ett positivt sätt bidragit till detta
            utvidgningsresultat och därmed också en god utveckling i Europa.
            Om det råder ingen tvekan.
          </note>
          <note>
            I utvidgningsdiskussionen har också sagts att vad gäller Cypern
            är det klarlagt att inget kandidatland har veto mot Cyperns medlemskap
            i unionen. Det är också klarlagt att en lösning av Cypernfrågan
            skulle underlätta anslutningen väsentligt, men det kan inte ställas
            som ett villkor.
          </note>
          <note>
            Vad gäller Turkiet finns följande att säga. Vi beslutade att
            Turkiet skulle bli ett kandidatland på basis av samma kriterier
            som gäller för övriga kandidatländer.
          </note>
          <note>
            Det är ett gott resultat i det att unionen visar både öppenhet
            mot Turkiet och trohet mot de principer som har gällt för övriga
            ansökarländer. Turkiet ska uppfylla samma krav som de övriga och
            kommer att få samma slags hjälp under processen.
          </note>
          <note>
            Vi känner de portalkrav som unionen ställer på blivande medlemsländer.
            Demokrati, mänskliga rättigheter och respekt för minoriteter är
            mycket framträdande krav. I samband med att premiärminister
          </note>
          <note>
            Ecevit besökte Helsingforsmötet framhöll han att framsteg nu
            kommer att ske snabbt på MR-området.
          </note>
          <note>
            Turkiet har en lång väg att gå också på andra områden, inte minst
            det ekonomiska. Förhoppningen nu är att perspektivet av medlemskap
            ska ha samma goda effekt i Turkiet som det har haft i övriga ansökarländer.
            Om det inte skulle bli framsteg kommer detta fram i de regelbundna
            översynerna av Turkiets kandidatlandsstatus som unionen genomför.
            Det finns en klar och tydlig mekanism: utan framsteg inga medlemskapsförhandlingar.
            Med framsteg blir det förhandlingar. Processen är enkel att förstå,
            klar och rättvis.
          </note>
          <note>
            Låt mig också säga, fru talman, att det har varit utomordentligt
            värdefullt att beslutet har kunnat fattas i enighet inom den europeiska
            unionen och att Grekland har beretts möjlighet att ingående ta
            del av förberedelserna av det beslut som unionen kom att träffa.
            Det är viktigt att de små länderna i den europeiska unionen behandlas
            på ett sätt som gör att de har lika rätt och lika möjlighet att
            påverka som de stora medlemsstaterna. Beslutet om Turkiet har
            visat unionens intresse av att också lyssna på och ta hänsyn till
            ett litet medlemslands intressen och behov.
          </note>
          <note>
            När det gäller europeisk försvars- och säkerhetspolitik finns
            följande att säga:
          </note>
          <note>
            Vi hade en bra diskussion om europeisk försvarsoch säkerhetspolitik
            i Helsingfors. Behovet av att unionen får en bättre krishantering
            blev alldeles uppenbart under Kosovokriget. Europas länder har
            genom åren bidragit med civil och militär personal i kriser på
            många ställen, under de senaste åren huvudsakligen i Balkan. Men
            Kosovokriget visade tydligt behovet av en snabbare reaktion, kortare
            beslutsgångar och en effektivare basorganisation för arbetet.
            EU-
          </note>
          <note>
            ländernas enheter var alldeles för sent på plats i Kosovo. Detta
            är en kritik som vi får ta på oss. Detta är därför sådant som
            vi måste hantera.
          </note>
          <note>
            EU kan inte stå maktlöst vid kriser vid våra egna gränser, kriser
            som dessutom kan spilla in i grannländer och vars fruktansvärda
            mänskliga effekter blir påtagliga för oss alla med nya flyktingströmmar.
          </note>
          <note>
            Både av moraliska skäl och av rent egenintresse är det nödvändigt
            att effektivisera detta arbete. Vi ska samordna, inte dubbelarbeta.
            Vi ska vara väl förberedda, inte starta varje gång helt från början.
            Vi ska vara snabba när det behövs och inte låta ens enkla hjälpbehov
            stå ohulpna på grund av bristande organisation. Europa ska dessutom
            kunna göra detta självt, inte behöva vänta på att en supermakt
            ska ta sig tid.
          </note>
          <note>
            Det handlar faktiskt om något så prosaiskt som effektivisering.
            Det är inte effektivt att starta om på nytt varje gång eller att
            låta folk lida när mycket små men snabba insatser skulle lätta
            på olidliga förhållanden.
          </note>
          <note>
            Det handlar om att göra allt detta utan att slösa med dubbelarbete.
          </note>
          <note>
            Detta område, EU:s krishantering, har varit föremål för en omfattande
            debatt i Sverige. Mycket av denna debatt har byggt på rena misstolkningar
            och på en ren rädsla för orden försvars- och säkerhetspolitik.
          </note>
          <note>
            I slutsatserna från Helsingfors står det nu, för den som vill
            läsa, att EU:s krishantering består av både en militär och en
            civil del. Bl.a. har vi från svensk sida fått gehör för att det
            ska vara en speciell civil krishanteringskommitté vid sidan av
            den militära. Så har det varit med vår krishantering, bl.a. i
            FN, även före detta beslut. Den har bestått av militära styrkor
            när så har behövts och av civil polis, hjälparbetare och minröjare
            när detta har varit påkallat.
          </note>
          <note>
            Det står också uttryckligen i slutsatserna att den styrka som
            nu ska vara snabbare gripbar än som har varit fallet tidigare
            är en krishanteringsstyrka, inte en
          </note>
          <note>
            Europaarmé. Den är inte avsedd för försvar av territoriet. Den
            är avsedd för krishantering när en krishärd håller på att explodera
            i folkmord, utdrivning, etnisk rensning och flyktingkatastrofer.
            Det är sådant som har visats i outhärdliga bilder dag efter dag
            på TV-
          </note>
          <note>
            skärmarna i våra egna hem från vår egen kontinent.
          </note>
          <note>
            Den som i tid och otid med laddade värdeord misstänkliggör en
            sådan krishantering och söker skrämma bort det svenska folket
            från aktivt svenskt deltagande menar jag tar på sig ett stort
            ansvar.
          </note>
          <note>
            Sverige har deltagit i krishanteringen sedan 1950-
          </note>
          <note>
            talet. Vi har gjort stora insatser i Kongo, i Korea, på
          </note>
          <note>
            Cypern och i Mellanöstern. Under senare år har vi deltagit i
            Bosnien, i Makedonien, i Kosovo och på flera ställen. Vi ska fortsätta
            att göra detta. Petersbergsuppgifterna är ett uttryck för krishanteringens
            samlade uppgifter - militära och civila - som Sverige och Finland
            har drivit. Vi har inte stått vid sidan i denna debatt.
          </note>
          <note>
            En sammanfattning:
          </note>
          <note>
            · Insatser av EU:s krishantering ska ske i enlighet med principerna
            i FN-stadgan.
          </note>
          <note>
            · EU:s länder har bundit sig för att snabbare än i dag kunna
            ställa till förfogande för Petersbergsuppgifter mellan 50 000
            och 60 000 man inom en tidsperiod av 60 dagar som ska kunna vara
            ute i minst ett år.
          </note>
          <note>
            · Konfliktförebyggande och civil krishantering har en självklar
            roll parallellt med den militära delen.
          </note>
          <note>
            Detta är vad beslutet handlar om. Det här är beslutets innebörd.
            Det är fattat i samförstånd mellan fyra stater som står utanför
            militära allianser - Sverige, Finland, Österrike och Irland -
            och resten av EU-
          </note>
          <note>
            länderna som är inne i en militärallians, Nato. Det har varit
            en ömsesidig respekt och en ömsesidig vilja att hävda en effektivare
            krishantering på vår kontinent.
          </note>
          <note>
            Jag ska nu gå över till regeringskonferensen, IGC.
          </note>
          <note>
            Beslutet i Helsingfors blev att regeringskonferensen ska inledas
            tidigt under nästa år - i februari - och avslutas i december år
            2000. Regeringskonferensen är inkallad för att lösa frågor som
            måste vara klara för att unionen ska kunna utvidgas. Dagordningen
            ansluter till detta. Den kommer att omfatta de frågor som blev
            kvar efter Amsterdam, dvs: kommissionens sammansättning, röstviktning
            och användande av kvalificerad majoritetsomröstning som beslutsmetod.
          </note>
          <note>
            Därtill kommer ett antal andra därmed sammanhängande frågor.
            Kölnslutsatserna om en begränsad dagordning är vägledande. Det
            kommande portugisiska ordförandeskapet har möjlighet att under
            nästa halvår till Europeiska rådet föreslå att ytterligare frågor
            tas in i konferensen.
          </note>
          <note>
            Låt mig i det sammanhanget säga att vi är mycket intresserade
            av en begränsad dagordning av det enkla skälet att denna begränsade
            dagordning rymmer frågor som med sin substans är så stora att
            de mycket väl kan komma att ta lång tid att lösa. Och om vi ska
            vara förberedda för att ta emot nya medlemmar efter en ratificering
            i slutet av år 2002 får inte regeringskonferensen dra ut för långt
            på tiden. Det är där vi har motivet till en begränsad dagordning.
            Sedan skulle man kanske också kunna lägga till att ju större dagordningen
            blir desto mer riskerar regeringskonferensen att fördröjas och
            därmed gå in i det ordförandeskap som startar det första halvåret
            år 2001.
          </note>
          <note>
            Miljö och hållbar utveckling: På miljöområdet ser vi nu de första
            exemplen på hur det kommande svenska toppmötet i Göteborg i juni
            2001 får konkreta uppgifter. Sverige har sedan 1997 aktivt arbetat
            för att miljöhänsyn och hållbar utveckling ska integreras i unionens
            alla politikområden. På mötet i Helsingfors uppmanades nu alla
            de nio berörda rådskonstellationerna att redovisa färdiga integrationsstrategier
            till mötet i Göteborg. Kommissionen uppmanas vidare att presentera
            en övergripande strategi för hållbar utveckling till Göteborg,
            och därutöver ska kommissionen redan före utgången av år 2000
            utarbeta förslag till ett sjätte miljöhandlingsprogram.
          </note>
          <note>
            Även detta stöder integrationsarbetet. Vi betraktar
          </note>
          <note>
            Helsingforsbesluten som goda resultat på miljöområdet som placerar
            vårt eget toppmöte i centrum.
          </note>
          <note>
            Folkhälsa och livsmedelssäkerhet: Diskussionerna om folkhälsa
            och livsmedelssäkerhet är viktiga för unionen. Det är naturligt
            att det för närvarande mest handlar om just livsmedelssäkerhet.
            Kommissionens kommande vitbok i detta ämne ska behandlas skyndsamt
            av ministerrådet, och det kommer troligen att leda till att ett
            oberoende livsmedelsorgan inrättas.
          </note>
          <note>
            Under nästa halvår kommer Europeiska rådet på nytt att behandla
            dessa frågor.
          </note>
          <note>
            Det är att märka att Europeiska rådet dessutom speciellt erinrar
            om behovet av att säkerställa en hög hälsoskyddsnivå för människor
            i utformandet av alla gemenskapsstrategier. Det angreppssättet
            har stor likhet med hur Sverige har drivit arbetet för hållbar
            utveckling.
          </note>
          <note>
            Hälsoarbetet kommer att vidgas till att beröra mer än enbart
            livsmedelssäkerhet. Sverige kommer att vara pådrivande i det arbetet.
          </note>
          <note>
            När det gäller sysselsättningen fattade vi en del förberedande
            beslut i Helsingfors, men i huvudsak skjuts den diskussionen till
            Portugals ordförandeskap nästa halvår.
          </note>
          <note>
            Som riksdagen känner till blev det ingen framgång med skattefrågorna
            i Helsingfors. Där blev det en blockering. Storbritannien medverkade
            inte till ett skattepaket som vi hade hoppats på. Det bestämdes
            i stället att processen fortsätter. Vi slog fast principen att
            alla ska vara med och betala skatt i unionen, och att vi före
            en viss utgång - halvåret 2000 - ska komma tillbaka med ett konkret
            beslut. Jag har all anledning att understryka vikten av att detta
            arbete blir framgångsrikt.
          </note>
          <note>
            I fråga om Tjetjenien protesterade vi kraftfullt mot
          </note>
          <note>
            Rysslands användning av oproportionerligt våld i
          </note>
          <note>
            Tjetjenienkonflikten. Vi antog ett uttalande som inte enbart
            innehöll skarpa fördömanden i ord, utan vi sade också att EU:s
            insatser inom Tacis kommer att påverkas av denna konflikt. Vi
            gjorde dock klart att vi inte ville beröra insatser på t.ex. kärnsäkerhetsområdet.
          </note>
          <note>
            Vi drev också uppfattningen att det, trots kritiken mot Ryssland,
            är angeläget att den nordliga dimensionen, som varit ett av inslagen
            under det finska ordförandeskapet, också i fortsättningen hävdas,
            nämligen en konstruktiv dialog med ett demokratiskt
          </note>
          <note>
            Ryssland inriktat på marknadsekonomi.
          </note>
          <note>
            Fru talman! Europeiska rådets möte i Helsingfors fattade viktiga
            beslut. Jag har här berört några av dem. Arbetet pekar framåt
            när det gäller utvidgningen, regeringskonferensen, miljöarbetet,
            försvars- och säkerhetspolitiken. Vi anar redan en hel del frågor
            som kommer att vara på dagordningen under vårt ordförandeskap.
            Det finns alltså en del som vi redan i dag kan förutse. Unionen
            har tagit på sig stora uppgifter.
          </note>
          <note>
            Jag anser att Helsingforsmötet var ett viktigt steg i utvecklingen
            och ett toppmöte som också kom att präglas av en yttre ram som
            var befriande i den meningen att det saknade en del av den pompa
            och ståt som vi förut har vant oss vid att se omkring EU-
          </note>
          <note>
            toppmöten.
          </note>
          <note type="speaker">
            Anf. 130 LARS TOBISSON (m):
          </note>
          <note>
            Fru talman! Toppmötet i Helsingfors fattade onekligen stora och
            viktiga beslut. Jag vill först uttrycka min uppskattning över
            att regeringen inte höll fast de villkor som i somras ställdes
            upp för att man skulle godta Turkiet som kandidatland. Det här
            ställningstagandet minskar ju risken för att Cypernfrågan blockerar
            utvidgningen, och det gäller även t.ex. våra grannländer i Baltikum
            och Polen.
          </note>
          <note>
            Som jag förutsagt flera gånger i EU-nämnden blev det ingen uppgörelse
            om ett skattepaket. Statsministern berörde det. Frågan föll på
            oenighet om förslaget till sparandedirektiv. Det är inte så konstigt,
            för det finns naturligtvis medlemsländer i EU som vårdar sina
            finansiella marknadsplatser. De inser att även en låg källskatt
            skulle driva sparandet utanför EU-
          </note>
          <note>
            området. Ändå omfattar detta direktiv bara banksparande och vissa
            obligationer, alltså inte aktieutdelningar och reavinster på aktier.
          </note>
          <note>
            Nu ska arbetet på ett sparpaket drivas vidare i en arbetsgrupp,
            sade statsministern. Men det behövs i så fall en världsomfattande
            överenskommelse i dessa frågor. Tror statsministern att en sådan
            kan uppnås?
          </note>
          <note>
            Medför inte fortsatta förhandlingar inom bara EU att unionens
            lågskatteländer under tiden föredrar att dra till sig sparande,
            medan högskatteländer som Sverige får finna sig i att sparandet
            försvinner utomlands, alltmedan man avvaktar resultatet av förhandlingarna?
          </note>
          <note>
            För min del anser jag att det måste vara mycket bättre att Sverige
            på egen hand på hemmaplan harmoniserar sina kapitalskatter genom
            att anpassa dem till den nivå som är vanlig i EU i övrigt.
          </note>
          <note>
            Anf. 131 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Först om Turkiet: Jag vill nog påstå,
          </note>
          <note>
            Lars Tobisson, att det beslut som vi nu fattade som ju innehåller
            ordentliga krav på mänskliga rättigheter, demokrati och hur man
            hanterar nationella minoriteter blev bra. Det beror nog i stor
            utsträckning på att många länder faktiskt har hävdat att detta
            ska påverka beslutet.
          </note>
          <note>
            Vi har precis samma uppfattning som i somras och tidigare. En
            av våra absolut starkaste invändningar förut var att man här var
            på väg att fatta ett beslut som inte tog hänsyn till Greklands
            intressen. Lars
          </note>
          <note>
            Tobisson må tycka vad han vill om detta, men för oss som representerar
            ett litet medlemsland i unionen är det ohyggligt viktigt att när
            man fattar den här typen av beslut, som rör unionens relationer
            till länder utanför unionen, har alla medlemsländer samma principiella
            rätt och möjlighet att påverka besluten.
          </note>
          <note>
            Som beslutet nu växte fram, bl.a. efter vår intervention, blev
            Grekland en av arkitekterna bakom beslutet. Jag är övertygad om
            att den reaktion som vi har sett, inte minst i Turkiet, bland
            dem som kämpar för demokrati och mänskliga rättigheter är ett
            uttryck för att detta blev en bra process som var väl avvägd.
          </note>
          <note>
            Jag har all anledning att vara glad över den svenska linjen.
          </note>
          <note>
            När det sedan gäller kapitalskatterna tror jag inte alls att
            vi ska börja att skicka ut signalen att vi ska ändra våra kapitalskatter
            av det här skälet. Det är klart att det finns ett tryck bort från
            länder som tar ut skatt, men om detta ska resultera i att dessa
            länder tar bort sin beskattning eller radikalt sänker den får
            vi snart en situation då mycket av välfärdssamhällets bas kommer
            att erodera. Och jag har inget intresse av,
          </note>
          <note>
            Lars Tobisson, att t.ex. fördyra villaboendet genom att sänka
            kapitalskatterna, som ni moderater vill göra.
          </note>
          <note type="speaker">
            Anf. 132 LARS TOBISSON (m):
          </note>
          <note>
            Fru talman! Den svenska regeringen angav i somras ett antal villkor
            som först skulle uppfyllas innan
          </note>
          <note>
            Turkiet kunde bli kandidatland. Det var sådant som att Turkiet
            skulle avskaffa dödsstraffet. I och för sig var det goda krav,
            men risken var ju att man drev bort
          </note>
          <note>
            Turkiet och att man då inte skulle få någon ändring till stånd.
          </note>
          <note>
            Andra länder har ju insett att man genom att ta in
          </note>
          <note>
            Turkiet som kandidatland har mycket större möjligheter att påverka.
            Jag har sagt att detta är bra, och jag förstår inte varför statsministern
            verkar så förnärmad över att jag berömmer regeringen för att den
            har intagit denna ståndpunkt.
          </note>
          <note>
            Sparandedirektivet har ju stora brister. Det rör i första hand
            banksparande, och det begränsar sig till
          </note>
          <note>
            EU:s område. Det innebär att länder som Schweiz och Lichtenstein
            och för övrigt Kanalöarna, som tillhör EU i någon mening, fortsätter
            att ta emot flyktkapital. Det kan ju inte vara någon mening från
            svensk synpunkt med att fortsätta att låta detta pågå.
          </note>
          <note>
            Det måste vara bättre att vi själva inser att vi inte klarar
            det här - för den händelse att det inte går att träffa en världsomfattande
            uppgörelse - och att vi därför harmoniserar i den riktning som
            ska ske inom
          </note>
          <note>
            EU.
          </note>
          <note>
            Anf. 133 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Nu tror trots allt 14 av 15 medlemsstater att det
            är den här vägen som vi ska gå. Då får väl svenska moderater bita
            i det sura äpplet. Det finns regeringar i Europa som vill hålla
            uppe skatteuttaget också på kapital. Jag tycker att det är en
            oerhört defensiv och uppgiven linje att säga att bara för att
            det finns tax havens ska vi plötsligt radikalt minska våra kapitalskatter
            med de fördelningspolitiska effekter detta skulle få. Vi är nästan
            framme vid en uppgörelse nu. Vi kommer att fortsätta att kämpa
            för den.
          </note>
          <note>
            Turkiet återigen: Följ debatten och se vad vi hela tiden har
            sagt om mänskliga rättigheter och inte minst om små staters möjlighet
            att hävda sina intressen i sådana här sammanhang. Jag är glad
            att vi drev den linjen. Det påverkade Helsingforsmötet till att
            fatta ett beslut som var acceptabelt, inte bara för Turkiet utan
            också för Grekland och för dem som kämpar för demokratiska fri-
            och rättigheter.
          </note>
          <note type="speaker">
            Anf. 134 LARS OHLY (v):
          </note>
          <note>
            Fru talman! Statsministern berömmer sig av en konsekvens i den
            svenska EU-politiken. Jag ska inte gå så långt tillbaka som till
            folkomröstningskampanjen 1994 för att beskriva den förändrade
            inställning till en militarisering av EU som har skett. Det räcker
            med att citera statsministern från den 2 juni i år, då han i en
            artikel i Svenska Dagbladet skrev: "EU bör ges en förmåga att
            också kunna besluta och genomföra begränsade fredsbevarande eller
            krisförebyggande insatser, som t.ex. minröjning och gränsbevakning.
          </note>
          <note>
            Sådana insatser bör kunna baseras på beslut i FN eller
          </note>
          <note>
            OSSE."
          </note>
          <note>
            Nu byggs en militär komponent upp som är nödvändig för att bygga
            en federal stat i Europa. Krisinsatserna ska inte längre ske efter
            beslut i FN eller
          </note>
          <note>
            OSSE utan i enlighet med principerna i FN-stadgan.
          </note>
          <note>
            Vad är det som har föranlett regeringens ändrade inställning
            till militariseringen av EU?
          </note>
          <note>
            Den andra frågan berör Turkiet. Turkiet är ett land som ockuperar
            en tredjedel av Cypern, förtrycker sin kurdiska befolkning, invaderar
            norra Irak med jämna mellanrum och har otaliga kränkningar av
            fackliga och mänskliga rättigheter på sitt samvete.
          </note>
          <note>
            Sverige har, precis som Lars Tobisson sade, tidigare ställt krav
            på en förändring av den turkiska politiken för att Turkiet skulle
            kunna accepteras som kandidatland. Jag vill fråga statsministern:
            Vad har
          </note>
          <note>
            Turkiet gjort som har ändrat den svenska inställningen? På vilket
            område har Turkiet visat att man bättre respekterar mänskliga
            rättigheter, att man inte avser att vara en offensiv stat i regionen
            och att man i fortsättningen kommer att respektera demokratin?
          </note>
          <note>
            Anf. 135 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Först om krishanteringen: Det är alldeles rätt citerat
            ur artikeln i Svenska Dagbladet, och det gäller fortfarande. Men
            att fatta ett beslut i FN om exempelvis en civil krishantering
            är en onödig gonggong i många avseenden. Det kan mycket väl räcka
            med att det vilar på de principer som finns i FN-
          </note>
          <note>
            stadgan.
          </note>
          <note>
            När det sedan gäller att använda militärt våld i en krishantering
            vill vi ha ett FN-mandat. Det avspeglas ju också i diskussionerna
            i EU-kretsen. Där finns inget nytt. Att sedan försöka att beskriva
            denna krishantering som en början till en Europaarmé och militarisering
            är ingenting annat än att säga att det som vi nu gör i Kosovo
            är en Europaarmé eller en militarisering av EU.
          </note>
          <note>
            Jag tror att vi är ganska eniga i denna kammare om att det är
            en viktig krishanteringsinsats som Sverige medverkar i i Kosovo
            just nu. Men det tog för lång tid att komma på plats, för många
            människor blev mördade och många kom till skada innan vi var där
            och gjorde de insatser för att hantera krisen som var nödvändiga.
            Det borde vi lära oss av. Det finns alltså ingenting, tycker jag,
            som på något sätt strider mot vad vi tidigare har sagt. Det är
            en konsekvent och klar linje.
          </note>
          <note>
            Sedan kan vi ha tveksamheter omkring Turkiet.
          </note>
          <note>
            Vi har tillhört dem som har ställt och ställer väldigt tydliga
            krav på demokrati och mänskliga rättigheter.
          </note>
          <note>
            Jag gjorde också klart i mitt anförande här alldeles nyss att
            om inte dessa krav motsvaras också av handling, blir det heller
            inga medlemskapsförhandlingar, för här kommer det att ske regelbundna
            översyner och regelbunden konsultation. Men det kan också vara
            så att det som vi nu gör ger ett stöd åt en process inom
          </note>
          <note>
            Turkiet för att just hävda en utveckling i denna riktning.
          </note>
          <note>
            Sedan finns konflikterna med grannländerna, och det är klart
            att i det sammanhanget var det av avgörande betydelse för oss
            att ha grekerna med på beslutet. Jag tror att det är en garant
            så god som någon för att det här beslutet är väl avvägt just utifrån
            den utgångspunkten.
          </note>
          <note type="speaker">
            Anf. 136 LARS OHLY (v):
          </note>
          <note>
            Fru talman! Man skulle mycket väl kunna tänka sig att den civila
            krishanteringen sker utan beslut i
          </note>
          <note>
            FN:s säkerhetsråd. Men när Anna Lindh, vår utrikesminister, efter
            Kölnmötet skrev ett brev till sin finska kollega poängterade hon
            att den svenska tolkningen var att militära insatser från EU:s
            sida enbart ska kunna ske efter beslut i FN:s säkerhetsråd. Det
            borde väl inte ha varit omöjligt att skilja på dessa krishanteringsinsatser
            och skriva in dem även i beslutet från
          </note>
          <note>
            Helsingfors om det var den svenska positionen.
          </note>
          <note>
            När det gäller Turkiet hoppades vi efter tullunionen kunna se
            en positiv utveckling eftersom Turkiet utlovade det. Jag konstaterar
            att statsministern inte på någon punkt kan visa att Turkiet har
            förändrat sin politik, vilket skulle ha gjort det motiverat att
            ändra
          </note>
          <note>
            Sveriges inställning till Turkiet som kandidatland.
          </note>
          <note>
            Anf. 137 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag är inte beredd att gå in och säga att det har
            Turkiet gjort, och det har Turkiet gjort.
          </note>
          <note>
            Med den här uppläggningen får de nu en möjlighet att visa att
            de driver en samhällsförändring som gör det möjligt för dem att
            förhandla om medlemskap, men det ska först visas. Det kan finnas
            tecken i den turkiska politiken som går åt rätt håll, exempelvis
            deras öppning för att gå med konflikter till Internationella domstolen
            i Haag.
          </note>
          <note>
            Sedan diskussionen om FN-mandat: Ta bara den enkla situationen
            i Makedonien, som ju visar hur absurd den linje är som Ohly driver.
            Där var situationen att vi fick avbryta en framgångsrik mission
            för att säkra freden. Det lades nämligen ett veto i FN:s säkerhetsråd
            från Kina, därför att Makedonien diplomatiskt hade erkänt Taiwan.
            Alla förstod att detta skulle drabba människor som fanns på plats.
            Men här visade också FN-systemet sin ofullkomlighet.
          </note>
          <note>
            Egentligen borde vi diskutera hur FN ska reformeras för att förhindra
            den typen av situationer i stället för att här strida om vad som
            är skillnaden mellan
          </note>
          <note>
            FN-stadgans anda och FN-mandat.
          </note>
          <note type="speaker">
            Anf. 138 KARL-GÖRAN BI-ÖRSMARK (fp):
          </note>
          <note>
            Fru talman! Först vill jag tacka statsministern för en bra och
            intressant redogörelse för konferensen i
          </note>
          <note>
            Helsingfors. Det var nästan lite finsk sisuslutspurt över de
            sex månaderna, och det var glädjande rapporter som kom från Helsingfors.
          </note>
          <note>
            I motsats till föregående talare vill jag understryka att jag
            och Folkpartiet välkomnar att man nu har kommit till skott med
            en krishanteringsstyrka och att den nu börjar ta konkret form.
            Det är glädjande. Det ligger på vårt ansvar att agera i de situationer
            som statsministern här har berört.
          </note>
          <note>
            Statsministern sade att vi kan påverka utvecklingen i Europa.
            Det som är så spännande är att vi nu är med. Vi vill inte gå ur
            det här samarbetet, utan vi vill sätta axeln till och arbeta konstruktivt.
            Det är också glädjande att det nu blir ytterligare sex länder
            som klappar på porten.
          </note>
          <note>
            När det gäller Turkiet sade jag tidigare i en liknande diskussion
            att detta är en historisk chans att sy in Turkiet i arbetet. Vi
            är på väg att göra det, och vi kan ställa krav på Turkiet.
          </note>
          <note>
            Det blir naturligtvis påfrestningar på EU när 25
          </note>
          <note>
            eller fler länder ska samarbeta. Det kommer att krävas institutionella
            reformer. Regeringskonferensen som startar i februari kommer att
            ta tag i detta. Det kommer också att leda fram till det svenska
            ordförandeskapet om ett år. Därför vill jag ställa en konkret
            fråga till statsministern: Vilken är regeringens strategi och
            hur långt är regeringen beredd att gå beträffande den kommande
            regeringskonferensen och de institutionella frågorna och reformerna
            som behöver göras för att utvidgningen ska bli lyckad? Har regeringen
            något eget konkret förslag på reformer?
          </note>
          <note>
            Anf. 139 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Låt mig först säga att jag delar Biörsmarks beskrivning
            av toppmötet. Finländarna gjorde ett utmärkt arbete. De var visserligen
            hårt kritiserade under själva halvårsperioden, men det resultat
            som kom ut av ordförandeskapet var, tycker jag, utmärkt. Det är
            glädjande när man kan redovisa framgång när man kommer till slutet
            av perioden.
          </note>
          <note>
            Det är klart att Biörsmark sätter fingret på en central punkt
            när han talar om den kommande regeringskonferensen. Det är rimligen
            så att jag skulle vilja ha en ganska förtroendefull diskussion
            i EU-nämnden omkring positioner vad gäller majoritetsomröstning,
            positioner vad gäller vilka som ska ha rätt till en kommissionär
            och vilka som inte ska ha rätt till en kommissionär, positioner
            vad gäller hur röster ska fördelas och olika typer av uppslag
            däromkring. Det blir nu en hård förhandling, och jag vill inte
            stå i riksdagens talarstol och precisera svenska positioner eller
            ens diskutera tentativt kring möjliga utgångar ur regeringskonferensen
            utan att först ha fått en ordentlig förankring i EU-nämnden. Det
            är lyckligtvis så att det som vi säger här i riksdagen också noteras
            i de 14
          </note>
          <note>
            andra huvudstäderna som är inne i exakt samma förhandlingssituation
            som vi.
          </note>
          <note type="speaker">
            Anf. 140 KARL-GÖRAN BI-ÖRSMARK (fp):
          </note>
          <note>
            Fru talman! Jag skulle vilja följa upp med en fråga på temat
            om oppositionens roll och indragning i arbetet. EU-nämnden finns
            naturligtvis. Där kommer detta att diskuteras och positioner kommer
            att läggas fram från de olika partierna.
          </note>
          <note>
            Men frågan är om inte statsministern skulle ta ett initiativ
            och bjuda in partiledarna eller att göra det i någon annan form
            för att diskutera dessa saker i tid, så att klara signaler kan
            komma på den nivån. Jag skulle vilja höra hur statsministern ser
            på detta.
          </note>
          <note>
            Anf. 141 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag har samma uppfattning som Biörsmark, och jag
            kan avslöja att vi i dag på förmiddagen bestämde en dag för att
            kalla till en första partiledaröverläggning. Jag kommer att börja
            med att samtala individuellt med varje partiledare om det kommande
            ordförandeskapet, om hur vi bör samarbeta och samverka för att
            få ut maximalt av ansvarstagande för unionen under en väldigt
            svår tid och dessutom om hur vi på bästa sätt ska förbereda oss.
            Jag tror att det är tradition i andra EU-länder att man gör på
            det sättet inför ett ordförandeskap, och vi tänker från regeringens
            sida arbeta med maximal öppenhet och beredskap att lyssna på andras
            synpunkter i nationens och i EU:s intresse.
          </note>
          <note type="speaker">
            Anf. 142 CARINA HÄGG (s):
          </note>
          <note>
            Fru talman! Jag har en fråga till statsministern som berör Turkiet.
            Jag vill fokusera framför allt på kurderna, där vi var ganska
            tydliga inför Helsingforsmötet. Men jag hittar ingenting om kurderna
            skrivet i dokumenten från Helsingfors. Jag hoppas att jag har
            fel och att statsministern kan tala om för mig vad som står skrivet
            om den frågan. EU har ju i åratal sagt sig försöka locka in Turkiet
            på den demokratiska vägen med hjälp av moroten, ett utvidgat samarbete.
          </note>
          <note>
            Och jag vet att inför tullunionsavtalet mellan EU och
          </note>
          <note>
            Turkiet för några år sedan framförde vi precis samma argumentation
            om samarbete som vi gör i dag. Men under denna mellantid har vi
            mycket lite att uppvisa när det gäller förbättringar av de mänskliga
            fri- och rättigheterna och kurdernas utsatta situation i Turkiet.
          </note>
          <note>
            Regeringen i Turkiet har i dag faktiskt möjlighet att i det turkiska
            parlamentet genomföra t.o.m.
          </note>
          <note>
            grundlagsförändringar utan att behöva ha folkomröstning. Man
            har den politiska möjligheten att demokratisera landet och förbättra
            kurdernas situation om man skulle vilja. Men den viljan har inte
            infunnit sig än.
          </note>
          <note>
            Jag vill därför fråga statsministern: Vad är det som gör att
            man tror att samma taktik och samma förhållningssätt den här gången
            ska leda till en förbättrad situation när det inte har fungerat
            i historien?
          </note>
          <note>
            Jag skulle välkomna att vi såg en förändring när det gäller de
            mänskliga rättigheterna för kurderna. Men jag kan inte riktigt
            se vad man i sak grundar detta på.
          </note>
          <note>
            Anf. 143 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag noterade faktiskt att den kurdiske politikern
            och ledaren Öcalan uttryckte sig positivt häromdagen om det beslut
            som fattades i Helsingfors med tanke på den kurdiska befolkningens
            situation och ställning i Turkiet.
          </note>
          <note>
            Det är rätt som Carina Hägg säger, att vi på EU-
          </note>
          <note>
            toppmötet inte talade specifikt om kurderna utan om de principer
            som gäller för ett lands inträde i den europeiska unionen. Vid
            noterade i 12 § i våra slutsatser att vi välkomnar den positiva
            utvecklingen i
          </note>
          <note>
            Turkiet på senare tid såsom noterats i kommissionens lägesrapport
            liksom landets avsikt att fortsätta sina reformer i riktning mot
            uppfyllande av Köpenhamnskriterierna. Däri ligger kraven på demokrati
            och mänskliga rättigheter. Samtidigt sägs det att om man inte
            ser att utvecklingen går åt det hållet, då blir det inte heller
            några förhandlingar. Det blir utvärderingar.
          </note>
          <note>
            Jag tror att detta är en väl avvägd text. Man kunde naturligtvis
            ha gått längre. Samtidigt är det en text som gör att vi får chans
            att följa upp och utvärdera, och vi kommer på inget sätt att släppa
            vårt engagemang som vi har gett uttryck för genom åren i den kurdiska
            frågan - definitivt inte.
          </note>
          <note type="speaker">
            Anf. 144 CARINA HÄGG (s):
          </note>
          <note>
            Fru talman! Jag är tacksam för att statsminister
          </note>
          <note>
            Göran Persson är tydlig när det gäller vad som är den svenska
            linjen. Men jag vill upprepa att det ändå är så att vi har haft
            samma förhållningssätt och samma förhoppningar om att ett närmande
            skulle innebära också resultat i fråga om mänskliga rättigheter.
            Men hittills har vi inte kunnat se något konkret exempel på det.
            Därför hoppas jag att jag också kan få svar på om man har talat
            om någon tidsaspekt i detta sammanhang, eftersom man redan i dag
            i det turkiska parlamentet har möjlighet att i morgon dag gå från
            ord till handling i detta sammanhang.
          </note>
          <note>
            Statsministern hänvisade till Ecevits uttalande.
          </note>
          <note>
            Men såvitt jag förstår har det gjorts olika uttalanden i
          </note>
          <note>
            Helsingfors och i Turkiet, där man inte alls har vidgått det
            som vi har kunnat läsa i svenska medier och det som vi har kunnat
            höra härifrån talarstolen. Jag tror att det är oerhört viktigt
            att man är tydlig i fråga om en snabb process i detta sammanhang,
            så att man visar på resultat innan vi kommer vidare.
          </note>
          <note>
            Anf. 145 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det är klart att uppläggningen av Helsingforsbeslutet
            är sådant att om det inte sker en utveckling i Turkiet i riktning
            mot demokrati och mänskliga rättigheter så blir det inte heller
            några förhandlingar. Detta är ju så att säga kärnpunkten i uppgörelsen
            i beslutet. Sedan är det ju sant som Carina Hägg säger, att vi
            möts av lite skilda kommentarer från Turkiet. Och där finns naturligtvis
            också en mångfasetterad politisk debatt med skilda värderingar.
            Jag har fäst vikt vid vad den turkiske premiärministern Ecevit
            har sagt, och jag har också noterat vad
          </note>
          <note>
            Öcalan har sagt som kommentar till beslutet i Helsingfors.
          </note>
          <note type="speaker">
            Anf. 146 HANS ANDERSSON (v):
          </note>
          <note>
            Fru talman! Jag aktualiserade i frågestunden förra veckan frågan
            om Ryssland och Tjetjenien och ställde krav på en aktivitet i
            det fallet. Och jag tror att statsministern och jag var överens
            om det. Jag vill följa upp den frågeställningen.
          </note>
          <note>
            EU har ju uppenbarligen höjt sina säkerhetspolitiska ambitioner.
            Jag ska inte kommentera den frågan nu. Man har definierat politiken
            för utvidgningen österut. Vi har i dag inte bara en risk för konflikter
            i
          </note>
          <note>
            Europas grannskap, i randområdet. Vi har en pågående konflikt
            och massförstörelse som drabbar civilbefolkning urskillningslöst.
            Jag vill säga att vi är mycket nära folkmordet - bombning av Groznyj,
            tömning av byar och städer och en flyktingkatastrof.
          </note>
          <note>
            Min fråga är mer precis, och statsministern berörde den något:
            Vad gjorde Sverige? Och vad anser EU
          </note>
          <note>
            att man kan göra? Kan OSSE beredas närvaro i enlighet med vad
            man kom fram till vid OSSE-mötet för några månader sedan? Finns
            det diplomatiska möjligheter att nå förhandlingsinitiativ åt fredens
            håll och måhända vapenvila för att rädda civilbefolkningen?
          </note>
          <note>
            Kan man ha ett bistånd som garanterar Röda korset,
          </note>
          <note>
            Läkare utan gräns och andra organisationer att göra ett humanitärt
            arbete och ge katastrofhjälp från svensk sida? Det är ju vinter
            nu, och det behövs.
          </note>
          <note>
            Beträffande ekonomiska sanktioner antydde statsministern att
            man kanske kunde göra lite. Men ett litet uttalande i protest
            och kanske en antydan om att göra något som påverkar Ryssland
            är för lite. Vi måste bryta tystnadens och passivitetens politik.
            Och jag förutsätter att det finns mer att säga, statsministern.
          </note>
          <note>
            Anf. 147 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det finns mer att säga. Och det är ingen tvekan om
            att irritationen, ilskan och besvikelsen över vad som händer i
            Tjetjenien är stor och utbredd i Europa. Vi var alldeles tydliga
            på den punkten, och det var en gemensam uppfattning att det inte
            räcker med bara ord utan att vi också måste visa att vi menar
            allvar genom att vidta åtgärder. Dessa åtgärder måste vi också
            förfoga över, så att det inte bara blir demonstrationspolitik.
            På tre områden var vi konkreta. Det handlade om sådant som rör
            partnerskapsavtalet med Ryssland, exempelvis forskningsavtal och
            andra typer av utbildningsinsatser som senareläggs eller ställs
            in. Vi sade också att det nu finns anledning att på handelsområdet
            ha en strikt tillämpning av våra avtal. Och det är oerhört viktigt
            för Ryssland, exempelvis på deras stålsida och på andra områden
            när de dumpar priserna på världsmarknaden. Och vi sade också att
            Tacis som ju är stort - jag tror att det är bortemot 100 miljoner
            euro per år som går till Ryssland - i så stor utsträckning som
            möjligt bör ställas in. I stället bör pengarna föras över till
            humanitära insatser för att stötta offren i Tjetjenien. Vi gjorde
            då undantag för de program som syftar till demokratiutveckling
            och som syftar till kärnsäkerhet i Ryssland.
          </note>
          <note>
            Det var alltså konkret.
          </note>
          <note>
            Jag tror att det var nödvändigt så att vi inte hamnade i ett
            läge där vi bara talade om protester och uttryckte vår avsky och
            oro utan faktiskt också vidtog åtgärder på de områden där vi själva
            äger åtgärderna.
          </note>
          <note type="speaker">
            Anf. 148 HANS ANDERSSON (v):
          </note>
          <note>
            Fru talman! Jag tackar för svaret, och jag hoppas på mer. Jag
            vet att det här inte är lätt. Det är väldigt lätt att göra någonting
            som blir kontraproduktivt, men det räcker inte.
          </note>
          <note>
            Något mer om möjligheterna för OSSE, något mer om ett tänkbart
            förhandlingsinitiativ, något mer om möjligheterna av humanitär
            närvaro av Röda korset osv. - jag vädjar till statsministern att
            ta initiativ. Om
          </note>
          <note>
            EU ska ha säkerhetspolitiska ambitioner och om man vill säga
            att det är ett lyckat resultat måste man se att just nu pågår
            det i grannområdet, alldeles åt det håll
          </note>
          <note>
            EU tänker utvidgas, ett folkmord. Det är oacceptabelt.
          </note>
          <note>
            Vi måste höja ribban. Vi måste vilja mer. Vi måste göra mer.
            Jag hoppas att statsministern delar min uppfattning.
          </note>
          <note>
            Anf. 149 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Vi har ingen skild uppfattning, utan här ser vi naturligtvis
            rester av gamla sovjetiska strukturer som vi ju har anledning,
            både Hans Andersson och jag, att på ett kraftfullt sätt ta avstånd
            ifrån.
          </note>
          <note type="speaker">
            Anf. 150 STEN LUNDSTRÖM (v):
          </note>
          <note>
            Fru talman! Jag tänkte också koncentrera mig på enbart Turkiet.
            Det var med glädje jag såg reaktionen i somras då utrikesminister
            Anna Lindh inte var beredd att ställa sig bakom kandidatskapet
            för Turkiet.
          </note>
          <note>
            Det är med stor förvåning jag sett en förändring nu. Statsministern
            har tidigare refererat till att man noterat en positiv utveckling.
            Då skulle jag vilja veta lite mer konkret vad den positiva utvecklingen
            är.
          </note>
          <note>
            Innebär det att människorättskämpar i Turkiet blivit släppta
            från fängelset? Innebär det att journalister har fått rätt att
            arbeta fritt? Innebär det att undantagstillståndet i sydöstra
            Turkiet har hävts? Innebär det att man har rätten att använda
            sitt eget språk? Innebär det att syrianerna har rätten till sina
            egna kloster?
          </note>
          <note>
            Jag är lite nyfiken på vad den positiva utvecklingen i Turkiet
            innebär, som nu uppenbarligen använts som ett skäl till att den
            svenska regeringen bytt fot i denna fråga. Vilken är den positiva
            utveckling man hänvisar till?
          </note>
          <note>
            Anf. 151 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Den lägesrapport som kommissionen har lämnat, och
            som naturligtvis bygger på politiska konsultationer med turkiska
            politiska ledare, ger anledning att tro att de faktiskt nu förstår
            vikten av att gå i den riktning som betecknas som mänskliga rättigheter
            och demokrati. Det kan vara en felbedömning. Det kan det vara,
            men i så fall blir det inga förhandlingar.
          </note>
          <note>
            För vår del var det viktigt att säga att det tydligt slås fast
            att det är Köpenhamnskriterierna som gäller och att de gäller
            som förutsättning för förhandling.
          </note>
          <note>
            Det är också ohyggligt för vår del, vilket vi har sagt hela tiden,
            att Grekland är med och tar ansvar för beslutet. Det handlar ytterst
            också om denna stats intressen.
          </note>
          <note type="speaker">
            Anf. 152 STEN LUNDSTRÖM (v):
          </note>
          <note>
            Fru talman! Det gäller också de signaler som man via det här
            beslutet skickar ut. Det har funnits grupper som under lång tid
            har verkat för en turistbojkott utifrån bristen på respekt för
            mänskliga rättigheter i
          </note>
          <note>
            Turkiet och som efterhand har vunnit ett visst gehör i
          </note>
          <note>
            Sverige. När vi nu från svensk sida är beredda att ställa oss
            bakom ett kandidatskap innebär det också att trovärdigheten för
            de grupper som kämpar för mänskliga rättigheter i Turkiet i viss
            mån har fått stå tillbaka.
          </note>
          <note>
            Jag konstaterar att statsministern bara har förhoppningar. Det
            finns inga direkta tecken som visar att man är beredd att ändra
            inställning. Jag var nere i
          </note>
          <note>
            Turkiet med Svenska stödkommittén för mänskliga rättigheter i
            Turkiet i maj förra året och träffade representanter för samtliga
            partier. Jag kan konstatera att det i sak inte skett någon förändring
            sedan i maj.
          </note>
          <note>
            Anf. 153 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det är ytterst nu fråga om vilken utveckling vi har
            framför oss i Turkiet. Jag hoppas naturligtvis att beslutet i
            Helsingfros medverkar till en demokratisering och ger ett stöd
            åt de kretsar och grupper i Turkiet som vill ha en sådan utveckling.
            Jag är glad för att vi har hört uttalanden från exempelvis
          </note>
          <note>
            Öcalan, som har sagt att det här är ett steg i rätt riktning
            och bör kunna bidra till en god utveckling i
          </note>
          <note>
            Turkiet.
          </note>
          <note>
            Jag är inte naiv på något sätt. Jag förstår fortfarande att det
            naturligtvis finns risker i detta. Men man får välja vilken linje
            man tror är den mest effektiva.
          </note>
          <note>
            När Grekland bestämmer sig för att ta ett konstruktivt ansvar
            för beslutet, då är vi också beredda att ge Turkiet den möjlighet
            som kandidatstatusen representerar. Därmed inte sagt att det är
            ett läge som utmärks av demokrati och mänskliga rättigheter. Dit
            finns fortfarande en väg att gå. De kraven ställer vi nu gemensamt
            på Turkiet. Där behövs också i fortsättningen solidaritets- och
            opinionsbildningsarbete. Det är på inget sätt överspelat.
          </note>
          <note type="speaker">
            Anf. 154 INGRID NÄSLUND (kd):
          </note>
          <note>
            Fru talman! Vi är många partier som är mycket positivt inställda
            till att alla ansökarländer nu får förhandla. Samtidigt är det
            sagt att det är upp till varje land hur snabbt man kommer fram
            till att uppfylla kraven. Det har också sagts att unionen är beredd
            att ta ansvar för att göra de förändringar som behövs.
          </note>
          <note>
            Där skulle jag vilja ställa en fråga. Statsministern var så bestämd
            på att den begränsade agendan skulle gälla. Är den tillräcklig?
            Finns det någonting utöver den som skulle behöva komma upp på
            agendan? Det är kanske så att det var ett paket av saker som skulle
            läggas till, om man skulle lägga till någonting. Är det någonting
            som borde har varit med men som inte har varit med enligt statsministerns
            sätt att se?
          </note>
          <note>
            Sedan skulle jag vilja ta upp en fråga som inte har varit uppe
            i dag. Var det något bestämt datum som angavs när EU trodde att
            EU skulle vara berett att ta emot de nya länderna? Det har efterlysts
            av flera kandidatländer när vi träffat deras representanter i
            t.ex. utrikesutskottet. För dem är det oerhört väsentligt att
            få höra ett sådant datum. Sedan beror det hela på deras egna ansträngningar,
            och det är de medvetna om.
          </note>
          <note>
            När det gäller de kriterier som finns sägs det inte så mycket
            om de sociala förutsättningarna, men de är ändå en realitet. Vi
            har talat om i vårt Östersjösamarbete och i samarbetet med Central-
            och Östeuropa att det åligger oss och de andra EU-länderna att
            försöka att jämna vägen när det gäller att förbättra de sociala
            förutsättningarna. Jag tänker på sådana saker som ohälsa och extrem
            fattigdom. Det är bara två länder, såvitt jag vet, som har nått
            upp till den nivå de hade
          </note>
          <note>
            1989.
          </note>
          <note>
            Då vill jag fråga: Hur ser statsministern på att kriminalitet,
            extrem fattigdom, droger, ohälsa osv.
          </note>
          <note>
            kan bli ett stort problem när vi får in nya medlemsländer och
            inte har hjälpt dem på den här vägen?
          </note>
          <note type="speaker">
            Anf. 155 TALMANNEN:
          </note>
          <note>
            Jag kommer att behöva vara sträng med talartiden, för det är
            väldigt många anmälda som ännu inte har fått ordet.
          </note>
          <note>
            Anf. 156 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Först den konkreta frågan när EU ska vara förberett
            på att ta emot nya medlemmar. Det finns i slutsatserna, och det
            är före utgången av år
          </note>
          <note>
            2002. Då ska vi också ha hunnit med en ratificering av den ordförandekonferens,
            IGC, som startar nästa år. Så det är knappt om tid. Å andra tiden
            tror jag att det kommer att lyckas.
          </note>
          <note>
            Det är klart att det skulle kunna finnas andra frågor som man
            tog upp i regeringskonferensen. Jag vet, och det var också ett
            inslag i Helsingfors, att det finns starkt tryck exempelvis från
            Beneluxländerna att ta upp det de kallar för flexibel integration,
            att vissa länder ska kunna gå före och fördjupa sitt samarbete
            utan att det innebär att andra får samma krav på sig att ingå
            i samarbetet. Den frågan tror jag kommer att komma tillbaka. Det
            var så pass starka inlägg i den riktningen kring bordet, så den
            kommer säkert att diskuteras återigen under Portugals ordförandeskap.
          </note>
          <note>
            Jag tror inte att det blir en enkel sak att lösa, men den finns
            så att säga i luften. Därmed inte sagt att vi från svensk sida
            driver saken.
          </note>
          <note>
            De tre frågor som jag nämnde förut - majoritetsomröstningar,
            kommissionärsfördelningen och röstviktningen - är de frågor som
            jag tror är absolut nödvändiga att lösa för att kunna ta emot
            nya medlemmar.
          </note>
          <note>
            De andra frågor som Ingrid Näslund tar upp är oerhört viktiga.
            Ekonomisk utveckling, fattigdomsbekämpning och kriminalitet hänger
            ofta ihop. De är ofta delar av samma problem. Länder som utvecklas
            ekonomiskt får större förutsättningar att driva en god social
            politik och kan därmed undanröja en del av de grunder som finns
            för exempelvis kriminalitet och utanförskap.
          </note>
          <note>
            Det är en lång väg att gå, både för de 15 medlemsländerna att
            förbereda sig och för de 13 länder som siktar på ett medlemskap,
            att anpassa sitt regelverk och sin ekonomi för medlemskap.
          </note>
          <note type="speaker">
            Anf. 157 ÅSA TORSTENSSON (c):
          </note>
          <note>
            Fru talman! Jag vill liksom statsministern bekräfta att det är
            väldigt viktiga frågor som hanterats och avhandlats på Helsingforsmötet
            - frågor som är viktiga inte bara för EU:s framtid utan också
            i det här sammanhanget och framför allt för Sveriges nationella
            beslut och fortsatta internationella relationer och hanterande
            av ett antal frågor.
          </note>
          <note>
            Centerpartiet har ju ställt sig bakom regeringens positioner
            vad gäller prioriteringen av utvidgningen, en begränsad dagordning
            för IGC och de positioner som markerats i fråga om säkerhets-
            och försvarspolitiken. Dessa frågor är känsloladdade och kräver
            öppenhet och debatt i det svenska samhället. Därför uppskattar
            jag den möjlighet till diskussion och information som här ges.
          </note>
          <note>
            Med dessa laddade politiska ställningstaganden är det också väldigt
            viktigt att man kan vara klar och tydlig kring vad det är för
            positioner som förflyttas och vad det innebär.
          </note>
          <note>
            Fru talman! Jag tänker delvis upprepa den frågeställning som
            tidigare varit uppe vad gäller det som diskuteras just under de
            försvars- och säkerhetspolitiska frågorna. Det gäller begreppet
            FN-stadgans principer. Det är en fortsatt diskussion kring detta.
            Vi har haft frågan uppe vid ett antal tillfällen men jag undrar:
          </note>
          <note>
            1. Finns det någon entydig tolkning av principen i enlighet med
            FN-stadgan?
          </note>
          <note>
            2. Kan EU ingripa utan att man har stöd i principen i enlighet
            med FN-stadgan?
          </note>
          <note>
            Anf. 158 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Den sista frågan är det lätt att svara på. Nej, det
            som vägleder EU:s agerande är FN-
          </note>
          <note>
            stadgans principer. Det är så. Sedan är det ju så att vi vill
            ha ett FN-mandat för att exempelvis använda militära insatser.
            Detta FN-mandat kan vi ibland förvägras. Exempelvis hände det
            i fråga om Makedonien när Kina veterade i säkerhetsrådet. Det
            gällde då en fortsättning av den missionen. Då hamnar man i ett
            läge där man vill fortsätta en verksamhet som enligt vår uppfattning
            absolut är i linje med FN-stadgan men som till följd av FN:s sätt
            att fatta beslut inte får ett FN-mandat. Däri ligger konflikten.
          </note>
          <note>
            Därför är det FN-stadgans principer som är utgångspunkten för
            EU:s krishantering. I den civila delen är det inga bekymmer, utan
            det är när man kommer till den militära delen som det kan synas
            vara en konflikt. Alla är oerhört angelägna i de 15
          </note>
          <note>
            medlemsstaterna i Europeiska unionen om att hävda
          </note>
          <note>
            FN-stadgan och dess principer. Det är ju inga länder som är demokratiskt
            svaga eller som saknar en folklig förankring eller intern politisk
            debatt, tvärtom. Svårigheten består i stället ibland i att få
            till stånd ett beslut i FN på grund av FN:s regelverk för beslutsfattande.
            Det är väl snarast där som diskussionen borde koncentreras, tycker
            jag - alltså hur FN ska reformeras; detta för att inte hamna i
            ett läge där man blockerar sådant som faktiskt är i linje med
            FN-
          </note>
          <note>
            stadgans principer.
          </note>
          <note type="speaker">
            Anf. 159 HOLGER GUSTAFSSON (kd):
          </note>
          <note>
            Fru talman! Min fråga gäller också Turkiet, men först vill jag
            säga att vi välkomnar att toppmötet öppnade för Turkiet. Det är
            kanske den mest kraftfulla politiska morot som man kan använda
            att just öppna för möjligheten för ett medlemskap för att landet
            verkligen ska börja beträda den väg som vi alla vill se. Jag vill
            ställa en fråga i den riktningen till statsministern.
          </note>
          <note>
            Vi kunde ju i medierna följa att när erbjudandet ställdes redovisade
            man en viss tveksamhet från Ankara. Jag undrar om statsministern
            lite grann kan belysa vad den tveksamheten egentligen bottnade
            i och hur pass allvarlig den var.
          </note>
          <note>
            Anf. 160 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Vad som orsakade den turkiska reaktionen är nog att
            vi har tagit ett beslut som ställer väldigt tydliga krav på Turkiet
            för ett medlemskap och där vi gör klart att vi regelbundet kommer
            att granska hur utvecklingen går och, baserat på detta, bevilja
            eller icke bevilja en anslutningsförhandling.
          </note>
          <note>
            Jag tror att det var där som reaktionen så att säga väcktes.
            Sedan sändes Javier Solana till Ankara, under toppmötets gång,
            för att på plats gå igenom beslutet. Jag tror att det var en bra
            gest från EU:s sida att på så sätt ta de turkiska reaktionerna
            på allvar och mötas i en dialog. Det blev ingen som helst förändring
            i EU:s beslut eller i EU:s prioriteringar. Däremot blev det ett
            respektfullt bemötande av en turkisk reaktion som nog öppnade
            för att den turkiska regeringen sade: Okej, vi tar det här. Vi
            accepterar de villkor som unionen har satt upp för vår kandidatstatus
            - en bra politisk process alltså.
          </note>
          <note type="speaker">
            Anf. 161 HOLGER GUSTAFSSON (kd):
          </note>
          <note>
            Fru talman! Jag vill då bara fråga: Bedömer statsministern att
            den här, låt mig säga, incidenten, tveksamheten, från Turkiet
            kan komma att påverka den fortsatta processen på något sätt? Drogs
            slutsatsen i korridorerna att Turkiet är mer tveksamt än vi trodde
            eller är man fortsatt optimistisk och såg bara detta som en bit
            på vägen?
          </note>
          <note>
            Anf. 162 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det är svårbedömt. Det är klart att
          </note>
          <note>
            Holger Gustafsson pekar på en central politisk omständighet men
            det är svårbedömt. Jag tror att man ska räkna med den här typen
            av reaktion och en levande dialog. I en tid då man faktiskt också
            är uppkopplad till varandra med olika typer av kommunikationsmedel
            blir det också lätt att träffas. Det var väldigt bra att Bülent
            Ecevit direkt kom till toppmötet och medverkade under överläggningarna
            dag 2 med inlägg av typen: Turkiet kommer att anpassa sig mycket
            snabbare än ni tror till de här kraven. Han såg det som ett oerhört
            stöd för den demokratiska utvecklingen och den förändring som
            Turkiet nu kommer att gå igenom.
          </note>
          <note>
            Jag är försiktigt optimistisk.
          </note>
          <note type="speaker">
            Anf. 163 YVONNE RUWAIDA (mp):
          </note>
          <note>
            Fru talman! Reellt, i verkligheten, har det inte skett några
            förbättringar av de mänskliga rättigheterna i Turkiet. Förbättringar
            skulle ju ske när EU slöt en tullunion med Turkiet. Då ställdes
            det krav på att
          </note>
          <note>
            Turkiet skulle förbättra sig. Det har man inte gjort.
          </note>
          <note>
            Sverige har intagit ståndpunkten att innan man så att säga kan
            bli ett kandidatland måste man leva upp till vissa krav. Nu faller
            detta. Nu säger man: Innan
          </note>
          <note>
            Turkiet ska förhandla om medlemskap ska de leva upp till dessa
            krav. Men tänk om detta i framtiden faller! Det är det som jag
            är rädd för. Jag är rädd för att man kommer att backa för en opinion
            som finns i
          </note>
          <note>
            EU. I EU finns ju en opinion för att Turkiet ska vara kandidatland
            och det finns EU-länder som inte har samma engagemang i de frågor
            som rör mänskliga rättigheter.
          </note>
          <note>
            Jag tycker inte att man kan hänvisa till Öcalan som en sorts
            legitim sanningssägare för alla kurder.
          </note>
          <note>
            Han sitter dessutom fängslad och är kanske inte den som är bäst
            på att visa vad kurderna i Turkiet, vad demokratikämparna i Turkiet,
            tycker.
          </note>
          <note>
            Alla signaler som jag fått tyder på att man är oerhört kritisk
            till att EU har tagit detta steg och därmed legitimerat de övergrepp
            som den turkiska regeringen står för.
          </note>
          <note>
            Dessutom har den turkiske premiärministern - det var i går -
            sagt att vad han menar med nationella minoriteter är de kristna
            armenierna. Detta har han sagt i statstelevisionen. Han tänker
            inte på kurderna.
          </note>
          <note>
            Kurdfrågan är otroligt känslig i Turkiet. Greklands ja till Turkiet
            som kandidatland hänger över huvud taget inte ihop med kurdfrågan
            och det är kurdfrågan som det främst hänger på.
          </note>
          <note>
            Anf. 164 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Frågan om kurdernas situation är inte bara känslig
            i Turkiet. Den är också känslig i Sverige.
          </note>
          <note>
            Den är även känslig i Tyskland och överallt i Europa där det
            finns människor som på allvar hävdar demokratiska fri- och rättigheter
            och varje folks rätt att forma sin egen kultur och identitet.
            Det är självklart.
          </note>
          <note>
            Jag ska läsa upp texten i rådets beslut:
          </note>
          <note>
            "Europeiska rådet välkomnar den positiva utvecklingen i Turkiet
            på senare tid, så som noteras i kommissionens lägesrapport, liksom
            landets avsikt att fortsätta sina reformer i riktning mot uppfyllande
            av
          </note>
          <note>
            Köpenhamnskriterierna. Turkiet är en kandidatstat som är förutbestämd
            att ansluta sig till unionen på grundval av samma kriterier som
            tillämpas för de övriga kandidatstaterna. Genom att bygga på den
            befintliga europeiska strategin kommer Turkiet i likhet med övriga
            kandidatstater att dra nytta av en föranslutningsstrategi för
            att stimulera och stödja dessa reformer.
          </note>
          <note>
            Detta kommer att innefatta en förstärkt politisk dialog, med
            betoning på framsteg mot uppfyllande av de politiska kriterierna
            för anslutning med särskild hänvisning till frågan om mänskliga
            rättigheter, samt på de frågor som avses i punkterna 4 och 9 a.
            Turkiet kommer också att få tillfälle att delta i gemenskapsprogram
            och gemenskapsorgan och i möten mellan kandidatstaterna och unionen
            i samband med anslutningsprocessen.
          </note>
          <note>
            Ett anslutningspartnerskap kommer att utarbetas på grundval av
            slutsatserna från tidigare europeiska råd, samtidigt som det innehåller
            prioriteringar som förberedelserna för anslutningen måste koncentreras
            på mot bakgrund av de politiska och ekonomiska kriterierna och
            en medlemsstats skyldigheter, i kombination med ett nationellt
            program för antagande av regelverket. Lämpliga övervakningsmekanismer
            kommer att fastställas.
          </note>
          <note>
            I syfte att intensifiera harmoniseringen av Turkiets lagstiftning
            och praxis med regelverket uppmanas kommissionen att utarbeta
            en process med analytisk genomgång av regelverket. Europeiska
            rådet uppmanar kommissionen att föreslå en samlad ram för samordning
            av alla källor till Europeiska unionens ekonomiska föranslutningsstöd."
          </note>
          <note>
            Det viktiga är att vi här lägger fast en process, en rutin, en
            övervakning, en uppföljning. Lever man inte upp till detta blir
            det inte heller några förhandlingar.
          </note>
          <note type="speaker">
            Anf. 165 YVONNE RUWAIDA (mp):
          </note>
          <note>
            Fru talman! Det ställdes krav på Turkiet i samma utsträckning
            när Turkiet skulle ha en tullunion med
          </note>
          <note>
            EU. Det man kanske inte hade var den tydliga övervakningen, men
            däremot hade man uppföljning.
          </note>
          <note>
            Det som har hänt i Turkiet innebär absolut ingen förbättring
            av de mänskliga rättigheterna under de senaste två åren. Det är
            en situation som är förfärande. Saker som borde ha kunnat ske
            har inte skett. De signaler som nu kommer från premiärministern
            tyder inte på att man tar tag i och tar ansvar för kränkningarna
            av kurderna på det sätt man borde göra om man har samma tolkning
            av vad detta innebär som Sverige har.
          </note>
          <note>
            Jag är lite rädd för tolkningsfrågan. I Sverige är det här en
            stor fråga. Det är en fråga som debatteras.
          </note>
          <note>
            Därför har Sverige sagt att man kan använda sitt veto.
          </note>
          <note>
            Men Sverige har ju backat från det efter påtryckningar i EU-sammanhang.
            Det är så jag upplever det. Jag är rädd för att man kan kommer
            att backa även under diskussioner om medlemskapsförhandlingar.
          </note>
          <note>
            Anf. 166 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Återigen: Detta är inte bara en stor fråga i Sverige.
            Det är också en stor fråga i Tyskland.
          </note>
          <note>
            Det är en stor fråga på många ställen i Europa. Och det är naturligtvis
            en jättestor fråga i Turkiet. Det är självklart.
          </note>
          <note>
            Jag tycker att vi här nu har valt en strategi som har goda förutsättningar
            att lyckas. Men därmed inte sagt att vi kommer att lyckas. Vi
            får se nu vilken utveckling det blir. Och blir det inte en utveckling
            som går i den här riktningen blir det heller inga medlemskapsförhandlingar.
            Det är fastlagt, och det är tydligt skrivet. Det är också fastlagt
            en rutin för hur den här övervakningen ska gå till. Det var ju
            just detta som gjorde, skulle jag tro, att den turkiska regeringen
            upplevde det som någonting som man inte riktigt tyckte var så
            där alldeles trevligt att behöva läsa -
          </note>
          <note>
            kraven som ställdes och övervakningsmekanismen som lades fast.
          </note>
          <note>
            Jag ska inte säga att jag på något sätt känner mig lugn. Det
            gör jag inte. Men jag tror att vi har valt en praktisk politik
            som kan medverka till en bättre utveckling. Sedan får vi se om
            det räcker för ett medlemskap.
          </note>
          <note type="speaker">
            Anf. 167 STEN TOLGFORS (m):
          </note>
          <note>
            Fru talman! Jag tycker att det är mycket bra att
          </note>
          <note>
            EU successivt stärker sin förmåga till krishantering och det
            tycker hela mitt parti.
          </note>
          <note>
            Däremot är jag lite bekymrad över den oklarhet som den svenska
            regeringen sprider vad gäller tolkningen av frågan om mandat för
            krishantering. De svar vi får är nämligen lite olika varje gång.
          </note>
          <note>
            När statsministern fick frågan av en journalist i
          </note>
          <note>
            Helsingfors svarade han: Det bygger på FN-mandat för våldsanvändning.
            Han gjorde också tidigare en distinktion mellan militärt våld
            i krishantering och civila insatser.
          </note>
          <note>
            Jag har mycket svårt att se att statsministern har täckning för
            detta i Helsingforsmötets dokument. Det finns inte krav på FN-mandat
            så tydligt där. Det står:
          </note>
          <note>
            Unionen kommer att bidra till internationell fred och säkerhet
            i enlighet med principerna i Förenta Nationernas stadga. Det är
            också den formulering som har använts tidigare, t.ex. i Köln.
          </note>
          <note>
            Därför vill jag ställa en fråga statsministern. Att det är önskvärt
            med ett mandat och att vi i de flesta fall kommer att ha det är
            vi alla överens om. Det är riktigt, viktigt och bra. Men krävs
            det eller krävs det inte ett FN-mandat också för militära insatser,
            för fredsframtvingande insatser för EU i de fall då FN-
          </note>
          <note>
            systemet är låst?
          </note>
          <note>
            Bakgrunden till min fråga är precis den motsatta i förhållande
            till t.ex. Lars Ohlys tidigare fråga. Jag vill ha en stark och
            aktiv aktör för freden i Europa och
          </note>
          <note>
            FN. Jag fruktar att länder som Folkrepubliken Kina ånyo i framtiden
            kan använda veto inom FN-systemet för att förlama fredsinsatser
            från EU och därmed i förlängningen orsaka ett utökat lidande i
            Europa och
          </note>
          <note>
            Europas närområde.
          </note>
          <note>
            Anf. 168 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag har redan svarat på den frågan vid två tillfällen
            under dagens frågestund.
          </note>
          <note type="speaker">
            Anf. 169 STEN TOLGFORS (m):
          </note>
          <note>
            Fru talman! Det har statsministern inte alls gjort.
          </note>
          <note>
            Han har gett ett antal glidningar precis som när det gäller de
            uppgifter som har förekommit i massmedierna.
          </note>
          <note>
            Det är anmärkningsvärt. Det är precis samma resonemang, där regeringen
            försöker fly undan det man egentligen är med att besluta om, som
            man förde efter
          </note>
          <note>
            Kölnmötet. När utrikesministern då pressades satte hon likhetstecken
            mellan principerna i FN-stadgan och ett tydligt FN-mandat. Men
            det går inte att sätta ett sådant likhetstecken. Hon flaggade
            också - vilket är mycket allvarligt - för eventuell svensk vetoanvändning
            om det finns olika tolkningar om vad ett
          </note>
          <note>
            FN-mandat innebär.
          </note>
          <note>
            Då inställer sig frågan: Är den svenska regeringen beredd att
            stoppa 14 andra medlemsländer från en viktig insats för freden
            därför att det finns en oklarhet om hur man ska tolka de beslut
            man varit med om att fatta i t.ex. Helsingfors? Det är en betydande,
            viktig och central skillnad mellan beslut i enlighet med FN-
          </note>
          <note>
            stadgans principer och ovillkorliga krav, konkreta mandat från
            FN:s säkerhetsråd. Det är det som statsministern nu måste klargöra.
          </note>
          <note>
            Anf. 170 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag har svarat på frågan vid två tillfällen under
            dagen. Jag har klart deklarerat synpunkten på FN-mandat och FN-stadgans
            principer. Om inte Tolgfors har tagit del av svaret hänvisar jag
            till protokollet.
          </note>
          <note type="speaker">
            Anf. 171 MARGARETA VIKLUND (kd):
          </note>
          <note>
            Fru talman! Återigen till mänskliga rättigheter.
          </note>
          <note>
            Bristen på mänskliga rättigheter har ju varit ett hinder för
            Turkiet som kandidatland när det gäller att få komma med i EU.
            Sverige har drivit frågan ganska hårt, vad jag kan förstå. Man
            har varit negativ till
          </note>
          <note>
            Turkiets medlemskap på grund av bristen på mänskliga rättigheter.
            Men nu har det således svängt. Vid kommande förhandlingar med
            Turkiet kommer minoriteternas situation att behandlas och följas.
            Det har man sagt. Särskilt har man i de sammanhangen nämnt kurdernas
            situation. Det är bra.
          </note>
          <note>
            Men det finns också en annan folkgrupp i Turkiet som lever klämd
            mellan andra grupper. Jag tänker på det kristna minoritetsfolket
            assyrierna, syrianerna. De har förföljts, trakasserats, fängslats,
            torterats och fråntagits sina mänskliga rättigheter på alla nivåer
            under tiotals år - under nästan hela det här århundradet.
          </note>
          <note>
            Trots att regeringens representanter, nuvarande och tidigare
            utrikesministrar, har lovat att ta upp deras fråga i olika sammanhang
            har jag inte sett eller hört någonting om att det har blivit gjort.
          </note>
          <note>
            Kommer regeringen nu i diskussionerna och i uppföljningen av
            besluten när det gäller Turkiet, i och utanför EU i olika sammanhang,
            att ta upp assyriernas situation? För att inte det folket helt
            ska gå under är det oerhört viktigt att strålkastarljuset sätts
            på dem.
          </note>
          <note>
            Kommer statsministern att medverka till det?
          </note>
          <note>
            Anf. 172 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det tycker jag är mycket rimligt och riktigt. När
            vi talar om olika grupper i Turkiet tänker vi naturligtvis också
            på den här gruppen.
          </note>
          <note type="speaker">
            Anf. 173 MARGARETA VILKLUND (kd):
          </note>
          <note>
            Fru talman! Jag tackar för det. Jag ser det som ett löfte.
          </note>
          <note type="speaker">
            Anf. 174 INGVAR SVENSSON (kd):
          </note>
          <note>
            Fru talman! Jag vill ta upp regeringskonferensens dagordning.
            Med de snäva tidsmarginaler som har angivits i Helsingfors förstår
            jag att det måste vara en begränsad dagordning. Det är klart att
            det är viktigt att man ska hinna tidsmässigt, och de tre punkterna
            -
          </note>
          <note>
            rester från Amsterdam - är viktiga att ta upp.
          </note>
          <note>
            Men det är ju en enorm utvidgning från 15 till kanske 28 länder
            med de 13 kandidatländerna. Nu kommer kanske inte alla att gå
            i mål samtidigt. Men
          </note>
          <note>
            EU har ju även andra institutioner. Jag tänker på domstolen,
            revisionsrätten och parlamentet med dess funktionssätt och storlek.
            Finns de med bland de övriga dagordningspunkterna som statsministern
            nämnde? Jag hoppas verkligen inte att stats- och regeringscheferna
            är så naiva att de tror att man kan gå in i en utvidgning utan
            att ha löst de frågeställningarna.
          </note>
          <note>
            Anf. 175 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! En del av de saker som Ingvar Svensson tar upp finns
            med i det som anses vara anslutande frågor. Det är bara så att
            även de mycket väl kan växa och bli väldigt komplicerade. Det
            gäller alltså inte enbart de tre frågor som vi kallar left-overs
            från
          </note>
          <note>
            Amsterdam, utan också sådant som ansluter därtill -
          </note>
          <note>
            en del kanske är enkelt tekniskt, men annat kan rymma en del
            svåra politiska avvägningar. Detta gäller exempelvis för frågor
            som domstolen, revisionsrätten och parlamentets storlek.
          </note>
          <note type="speaker">
            Anf. 176 GÖRAN LENNMARKER (m):
          </note>
          <note>
            Fru talman! Ett beslut i Helsingfors var särskilt viktigt, nämligen
            att unionen själv skulle vara klar att ta emot nya medlemmar redan
            år 2002. Det var kanske det största och mest positiva framsteget,
            för där kunde mycket ha gått snett. Det gjorde det inte, och det
            tror jag att vi ska observera.
          </note>
          <note>
            Det skulle nämligen kunna innebära att vi kunde se de första
            nya medlemmarna från Central- och Östeuropa komma in redan den
            1 januari 2003, om de är snabba i sin egen anpassning.
          </note>
          <note>
            Detta skulle för svensk del förhoppningsvis kunna innebära att
            ordförandeperioden vårterminen 2001
          </note>
          <note>
            medför ett förhandlingsavslut. Det kan nog krävas ett förhandlingsavslut
            med de första länderna. För ratificering krävs ett eller kanske
            drygt ett år. Jag tror att detta är ett oerhört viktigt steg i
            den alldeles dominerande betydelsefulla processen av Europas enande
            efter 50 års skiljande.
          </note>
          <note>
            Låt mig också poängtera att det när det gäller regeringskonferensens
            mandat faktiskt finns ett riksdagsbeslut, inte av denna riksdag
            men av en tidigare riksdag, inför Amsterdammötet. Sådana ställningstaganden
            är fastlagda, och vi kan gå tillbaka till dem.
          </note>
          <note>
            Slutligen, fru talman, får man när det gäller Turkietfrågan,
            som är så central, ändå hålla reda på sin argumentation. Det viktiga
            när det gäller Turkiet är två saker. Man ställer exakt samma villkor
            för Turkiet som man ställer för alla andra kandidatländer. Vidare
            finns det en oerhört ingående mekanism för att granska detta.
          </note>
          <note>
            När kommissionen kommer in och gräver i varje vrå av ett land
            kommer allting fram. Det är poängen med Turkiets kandidatstatus
            att den kommer att medföra en kraftig möjlighet till förbättring,
            om Turkiet självt är intresserat av att fullfölja sin medlemskapsansökan.
            Jag tycker att det skulle ha betonats mer från regeringens sida.
          </note>
          <note>
            Anf. 177 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Ja, det är möjligt att vi kan betona det mer, men
            jag tror att det för alla som har lyssnat här i dag tydligt har
            framgått att det är Köpenhamnskriterierna och den uppföljnings-
            och övervakningsmekanism som har satts upp som det gäller. Jag
            bedömer att det var den som utlöste den turkiska reaktionen.
          </note>
          <note>
            Det är tydligt vad det där handlar om. Jag tror att detta är
            ett bra sätt att markera vikten av att man lever upp till Köpenhamnskriterierna.
          </note>
          <note>
            Jag ger Lennmarker rätt i att vi kan få ett genombrott under
            det svenska ordförandeskapet med en färdig förhandling. Jag var
            i Polen i går, och där hoppas och tror man på detta och har ambitionen
            att komma så långt att man faktiskt kan avsluta processen då.
            Vi får se om det lyckas. Skulle vi då inte inom unionen vara klara
            att ta emot nya medlemmar, skulle det naturligtvis upplevas som
            ett väldigt misslyckande.
          </note>
          <note type="speaker">
            Anf. 178 GÖRAN LENNMARKER (m):
          </note>
          <note>
            Fru talman! Tack för det, Göran Persson! Låt mig dock faktiskt
            ge ett råd till regeringen. Jag tror att det är klokt att när
            det gäller just Turkiet betona dessa mekanismer och dessa lika
            krav, för att inte att hamna i en diskussion där man på något
            sätt ska försvara
          </note>
          <note>
            Turkiets utveckling under hösten 1999. Det bisarra är ju att
            regeringen lite grann har skjutit sig själv i foten genom utrikesministerns
            olyckliga inhopp i somras och kommit in på en konstig väg.
          </note>
          <note>
            Låt mig också ge ett annat råd. Det är att jag tror att det när
            det gäller frågan om mandat, som Sten
          </note>
          <note>
            Tolgfors tidigare tog upp, är klokt att regeringen är extremt
            tydlig. Annars kommer detta att vara en varböld som kommer att
            finnas kvar i svensk debatt. Jag tror att det kanske är regeringen
            själv som mest förlorar om den finns kvar.
          </note>
          <note type="speaker">
            Anf. 179 WILLY SÖDERDAHL (v):
          </note>
          <note>
            Fru talman! Jag vill börja med att tacka för informationen. Jag
            tycker att det är bra att EU-frågorna ibland debatteras i kammaren,
            inte bara i EU-
          </note>
          <note>
            nämnden.
          </note>
          <note>
            Jag skulle vilja ställa en mer övergripande fråga.
          </note>
          <note>
            EU har självt uppmärksammat problemet med avståndet mellan medborgarna
            och EU:s institutioner och beslut. Det låga valdeltagandet i det
            senaste valet till EU-parlamentet är ett tecken på detta.
          </note>
          <note>
            När avståndet mellan medborgare och beslutsfattare ökar minskar
            i samma grad beslutens legitimitet.
          </note>
          <note>
            Jag undrar om statsministern ser någonting i slutsatserna från
            Helsingforsmötet som kommer att minska avståndet mellan medborgarna
            och besluten inom
          </note>
          <note>
            EU.
          </note>
          <note>
            Anf. 180 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det är en bra fråga, som bör uppta egentligen alla
            ansvariga Europapolitikers analyser och tankar. Jag tror att några
            saker från Helsingfors är särskilt viktiga att peka på.
          </note>
          <note>
            Vi håller fast vid och hävdar unionens ansvar för att bekämpa
            arbetslöshet. Vi lyfter fram den frågan till det portugisiska
            ordförandelandet med krav på ett handlingsprogram. Vi lyfter också
            fram saker som folkhälsa och livsmedelssäkerhet. Vi har också
            omfattande och ordentliga ambitioner på miljöområdet.
          </note>
          <note>
            Jag menar att detta är exempel på frågor som ligger nära medborgarna
            och som de förväntar sig att vi på något sätt ska hantera. Det
            är också många frågor som bäst löses i en gemensam Europapolitik,
            exempelvis miljöfrågorna.
          </note>
          <note>
            Vi kan dock inte specifikt säga att en viss sak togs upp i Helsingfors
            därför att vi trodde att att klyftan mellan politikerna, de valda,
            och deras väljare därmed skulle minska i Europa. Så är inte slutsatserna
            uppbyggda. Men visst finns det närvarande i samtalen, och visst
            motiveras en del insatser med just den typen av argument, inte
            minst på de områden som jag nyss pekade på.
          </note>
          <note type="speaker">
            Anf. 181 WILLY SÖDERDAHL (v):
          </note>
          <note>
            Fru talman! I slutsatserna står det att vid den kommande regeringskonferensen
            ska bl.a. behandlas frågan om en möjlig utökning av omröstning
            med kvalificerad majoritet i rådet. Det gäller också en del följdbeslut
            där de tidigare inriktningsbesluten kräver enhällighet. Ser statsministern
            en fara i att detta kommer att minska de nationella parlamentens
            makt och därmed skapa ytterligare avstånd mellan medborgare och
            beslut?
          </note>
          <note>
            Anf. 182 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Om det görs på fel sätt - men det kan ju också vara
            så att de nationella parlamenten i vissa frågor inte äger någon
            beslutskraft därför att problemen till sin karaktär inte är nationella.
            Om då unionen, som kanske består av 20, 25 eller 30 medlemsstater,
            ska kunna fungera och ta beslut, krävs att vi har beslutsformer
            som gör att vi är effektiva, dvs.
          </note>
          <note>
            majoritetsbeslut i stället för beslut med enhällighet.
          </note>
          <note>
            Det kan vara så, vilket jag tror, att en väl avvägd beslutsgång
            i Europa inom unionen med majoritetsbeslut faktiskt stärker tilltron
            till politiken och våra möjligheter att hantera problem som medborgarna
            ser. Därmed får också de nationella parlamenten större legitimitet
            och högre status.
          </note>
          <note type="speaker">
            Anf. 183 NIKOS PAPADOPOULOS (s):
          </note>
          <note>
            Fru talman! Det var en mycket glädjande information som vi fick
            från statsministern. Det var mycket efterlängtat att Turkiet kommer
            att bli kandidatland och kanske kommer in i EU. Jag är optimist,
            och jag tror att Turkiet kanske kan genomföra reformer som innebär
            demokratisering, förbättrade mänskliga rättigheter, respekt för
            grannar, lösning av konflikter och diskussioner om minoriteter.
          </note>
          <note>
            Jag är dock lite orolig beroende på att Turkiet är ett stort
            och fattigt land med många analfabeter, ekologiska problem och
            dålig ekonomi. Min fråga är:
          </note>
          <note>
            Tror statsministern att Turkiet kan ta så starka steg framåt
            att det kan motsvara dessa krav på reformer innebärande demokratisering
            och mänskliga rättigheter samtidigt som landet klarar sig ekonomiskt?
          </note>
          <note>
            Finns det någon plan från EU:s sida för att hjälpa
          </note>
          <note>
            Turkiet att komma in?
          </note>
          <note>
            Anf. 184 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det är viktiga frågor som Papadopoulos tar upp, och
            det är också just dessa som vi har ägnat oss åt. Vi har naturligtvis
            försökt att hitta en sådan framgångsväg. Det är klart att om Turkiet
            får en sådan utveckling som vi alla hoppas och tror, kommer det
            att betyda ohyggligt mycket för hela denna del av Europa. Det
            är i sin tur något som har legat bakom Greklands konstruktiva
            inställning för att få till stånd ett beslut på detta toppmöte
            som öppnade för Turkiets kandidatstatus.
          </note>
          <note>
            Sedan krävs många insatser, t.ex. politiska konsultationer och
            kanske också insatser via EU-
          </note>
          <note>
            programmen, för att få till stånd en utveckling i Turkiet som
            ligger i linje med det vi önskar. Hur lång tid det tar vet vi
            inte, men vi vet att när man har öppnat den här möjligheten har
            det i många länder betytt en väldig stimulans för politiken och
            för inriktningen av samhällsutvecklingen. Så med Greklands konstruktiva
            medverkan tycker jag att vi fick ett bra beslut som ger oss anledning
            att vara, som jag sade, försiktigt optimistiska.
          </note>
          <note type="speaker">
            Anf. 185 KENTH HÖGSTRÖM (s):
          </note>
          <note>
            Fru talman! I samband med konstitutionsutskottets granskning
            av regeringen och Regeringskansliet har vi fått ta del av de ambitiösa
            förberedelser som
          </note>
          <note>
            Sveriges regering gör inför vårt ordförandeskap år
          </note>
          <note>
            2001 på hösten. Det är ett mycket stort och oerhört viktigt åtagande
            som Sverige går in för därvidlag.
          </note>
          <note>
            Statsministern har nu företrätt vårt land under åtminstone fyra
            hela år och lite till och har därmed erfarenhet av åtta ordförandeländer.
            Statsministern har därvidlag en fullständigt unik erfarenhet att
            tillföra den här kammaren. Då vore det intressant att fråga om
            statsministern har sett några förändringar i ordförandeskapets
            praktiska utformning från det första landet till nu det finska,
            vad vi kan lära av detta och vad vi kan tillföra utifrån t.ex.
            Finland, som var det första nordiska landet som innehade ordförandeskapet.
            Det vore roligt och intressant, inte bara för mig tror jag, att
            få höra statsministerns personliga reflexioner om detta.
          </note>
          <note>
            Anf. 186 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det här är någonting som ligger ganska nära att reflektera
            över med tanke på att vi, som Kenth Högström säger, strax själva
            ska ta ansvaret för denna jätteuppgift.
          </note>
          <note>
            Jag upplevde Helsingforsmötet som väldigt väl organiserat och
            som en bra förebild när det handlar om den yttre ramen för mötet.
            Sedan avgörs ju - det är ju också en erfarenhet man har - mötet
            som sådant väldigt mycket av den dagordning som man i praktiken
            får sig förelagd av dynamiken inom EU och av den inre kraft som
            hela tiden organisationen utvecklar och som driver fram vissa
            frågor för avgörande. För
          </note>
          <note>
            Finland blev det frågorna om krishanteringen, frågorna om Turkiet
            och inte minst frågorna om utvidgningen som kom att hamna på det
            ordförandeskapet.
          </note>
          <note>
            Detta krävde väldigt mycket av utrikespolitisk kompetens och
            diplomatisk talang, som ju Finland visade sig besitta på ett sätt
            som gjorde att resultatet blev gott.
          </note>
          <note>
            Vi överblickar ännu inte vilka frågor som kommer att dominera
            vårt ordförandeskap, men i väldigt stor utsträckning avgörs naturligtvis
            intrycket av ordförandeskapet av den dagordning som man antingen
            får sig förelagd eller som man själv förmår att etablera.
          </note>
          <note>
            Unionen har de sista åren kraftfullt glidit i en riktning som
            har satt i fokus frågor om arbetslöshet, miljöförstöring och demokratiska
            fri- och rättigheter, frågor som ju ofta är förknippade med den
            dagordning som vi i Norden, inte minst inom socialdemokratin,
            känner oss hemmastadda med. Det har ju varit detta som har utmärkt
            de senaste ordförandeskapen, från Amsterdam och framåt, kan man
            säga.
          </note>
          <note type="speaker">
            Anf. 187 TALMANNEN:
          </note>
          <note>
            Tack! Detta var den sista frågan och det sista inlägget i denna
            överläggning, som har tagit längre tid än vad som är brukligt;
            såväl den inledande informationen som den efterföljande frågestunden.
            Det är också naturligt med hänsyn till denna frågas stora vikt
            och betydelse. Vi kommer att behöva ha fler sådana överläggningar
            under de närmaste åren.
          </note>
          <note>
            Jag tackar såväl statsministern som kammarens ledamöter för en
            överläggning som har varit både utförlig, ingående och klargörande.
          </note>
          <note>
            13 § Avgiften till Europeiska gemenskapen
          </note>
          <note>
            Föredrogs finansutskottets betänkande 1999/2000:FiU5
          </note>
          <note>
            Utgiftsområde 27 Avgiften till Europeiska gemenskapen (prop.
            1999/2000:1 delvis).
          </note>
          <note type="speaker">
            Anf. 188 SVEN-ERIK ÖSTERBERG (s):
          </note>
          <note>
            Fru talman! Utgiftsområde 27 handlar om den medlemsavgift som
            vi betalar för att vara med i Europeiska unionen, vilken under
            nästa budgetår beräknas uppgå till 23 083 miljoner kronor, alltså
            ett ganska betydande belopp.
          </note>
          <note>
            Jag vill påpeka för kammaren att det här betänkandet kommer upp
            årligen som ett ärende. I motsvarande betänkande 97/98 och 98/99
            har finansutskottet med kraft slagit fast att det är viktigt att
            den svenska regeringen bedriver en stram budgetpolitik i EU när
            det gäller avgiften till Europeiska gemenskapen.
          </note>
          <note>
            Det har ju funnits diskussion om hur stor Sveriges avgift ska
            vara och om den har varit rättvis utifrån våra förutsättningar
            gentemot andra länder osv. Det har varit ganska väl diskuterat,
            och som sagt var har finansutskottet påpekat detta ett antal gånger.
            Som en följd av detta skulle EU också diskutera avgifter, och
            vid det s.k. Berlinmötet om Agenda 2000 som regeringen deltog
            i tillsammans med övriga regeringar från Europeiska unionen under
            våren detta år diskuterades just det här avgiftssystemet.
          </note>
          <note>
            Man kan konstatera att utfallet från Berlinmötet blev mycket
            positivt för Sveriges del. Man nådde ett flertal framgångar i
            diskussionerna om det här och med de krav som man hade drivit.
            På det principiella planet uppnådde Sverige att budgetrestriktiviteten
            och bördefördelningen skrevs in i Europeiska rådets slutsatser
            från Berlin, och de finns alltså med för det framtida arbetet.
          </note>
          <note>
            Konkret uppnådde Sverige ett avsevärt lägre finansiellt perspektiv.
            En flerårig budgetplan blev upplagd om det här, det blev en reduktion
            beträffande vårt betalningsansvar för den brittiska budgetrabatten
            och det blev ett ökat återflöde från strukturfonderna -
          </note>
          <note>
            nettobetalningen blev alltså mindre på så sätt - samtidigt som
            strukturfondsinsatserna totalt sett koncentrerades, och ett striktare
            finansiellt regelverk infördes i samband med det här, helt i den
            anda som har diskuterats tidigare, bl.a. i finansutskottet. Jordbrukspolitiken
            kom i och för sig inte så långt som vi önskade, men finns ändå
            med som en viktig del i det fortsatta arbetet när det gäller utvidgningen
            osv. kring det här.
          </note>
          <note>
            Nu är det så här att Agenda 2000, alltså resultatet av mötet
            i Berlin ju inte omedelbart får genomslag i den avgift vi ska
            betala. Det krävs ju också formella beslut fortlöpande i det här
            så att det kan börja verka.
          </note>
          <note>
            Men från 2001, 2002 och 2003 kommer vi att märka av det här,
            dvs. att vår andel av den totala EU-
          </note>
          <note>
            budgeten kommer att minska proportionellt från vårt land som
            ett resultat av det här. Vi från utskottsmajoriteten tycker naturligtvis
            att det är oerhört stimulerande att regeringen har nått så långt
            i den här frågan, eftersom det har varit en viktig fråga, vilket
            också har påpekats fortlöpande i den diskussion som har varit.
          </note>
          <note>
            Det finns en reservation till det här betänkandet som egentligen
            inte innebär något annorlunda än vad utskottsmajoriteten har skrivit,
            och därför tycker jag att reservationen i sig slår ett hål i luften.
            Där talas om precis det här som också majoriteten säger, dvs.
          </note>
          <note>
            att det är viktigt med en stram budgetpolitik. Jag tycker att
            det har verkställts på så sätt. Det får inte vara så, tycker jag
            rent politiskt, att man opponerar sig när något ändå har redovisats
            så tydligt som det har gjorts till finansutskottet från regeringens
            sida.
          </note>
          <note>
            Statssekreterare Peter Lagerblad har vid minst två tillfällen
            varit hos utskottet för att berätta om förhandlingsläget men också
            för att redovisa resultatet, så samtliga partier är väl införstådda
            med förhandlingsläget och vad man faktiskt har uppnått, och jag
            tycker därmed att man kan känna sig nöjd från samtliga partier.
            Då känns det konstigt att man därutöver önskar sig att man ska
            nå ännu längre. Det finns ändå någon realitet vad gäller vad som
            är rimligt att uppnå, och det tycker jag att regeringen har lyckats
            med här.
          </note>
          <note>
            Därför, fru talman, vill jag till sist yrka bifall till hemställan
            i betänkandet i sin helhet och avslag på reservationen från Kristdemokraterna.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 16 december.)
          </note>
          <note>
            14 § Vissa punktskatte- och tullfrågor, m.m.
          </note>
          <note>
            (förnyad behandling)
          </note>
          <note>
            Föredrogs skatteutskottets betänkande 1999/2000:SkU11
          </note>
          <note>
            Vissa punktskatte- och tullfrågor, m.m. (förnyad behandling)
            (prop.1999/2000:9 delvis och
          </note>
          <note>
            1998/99:127).
          </note>
          <note type="speaker">
            Anf. 189 MARIETTA DE POURBAIX-LUNDIN (m):
          </note>
          <note>
            Fru talman! Skatteutskottets betänkande
          </note>
          <note>
            1999/2000:SkU11 Vissa punktskatte- och tullfrågor, m.m., som
            bygger på regeringens proposition
          </note>
          <note>
            1999/2000:9 med samma namn, skulle jag vilja kalla en skattepyttipanna.
            Regeringen har tagit vad som fanns kvar i kylskåpet och tillagat
            denna skattepyttipanna toppad med en rödbeta. Skattepytten innehåller
            allt från proviantering, införselregler för alkohol och tobak,
            höjningar och ändringar av skatter på bensin och diesel, 1,25
            %-regeln för koldioxidskatt till pensionsförsäkringar.
          </note>
          <note>
            Regeringens recept måste dock har varit något bristfälligt. När
            det t.ex. gäller dieselskatten har man inte haft ordning på vad
            man har gjort tidigare. När det gäller etanolinblandning i bensin
            har man glömt att beskriva detta. Denna skattepytt är trots allt
            inte helt oätligt. Men det finns delar som är mindre aptitliga,
            och det är dessa jag snart ska belysa här.
          </note>
          <note>
            Jag vill dock börja med varför betänkandet blev återförvisat
            för 14 dagar sedan. Fem över tolv kom det fram att det i en bilaga
            som ska bifogas miljöbalken slås fast att Sverige fr.o.m. den
            1 januari år 2000
          </note>
          <note>
            inte får sälja bensin med tioprocentig etanolinblandning. Skälet
            till detta är att den svenska regeringen i
          </note>
          <note>
            EU varit med och förhandlat fram detta direktiv, som naturligtvis
            innehåller mer än etanolinblandning i bensin. Men det är just
            etanolinblandning i bensin jag kommer att uppehålla mig vid.
          </note>
          <note>
            Av vad jag har förstått har just etanolfrågan inte varit stor
            och inte ens vid olika dragningar i EU-
          </note>
          <note>
            nämnden och fackutskotten kommit i fokus. Inte heller berörda
            branscher har reagerat förrän fem över tolv. Jag kan ha synpunkter
            på både regeringens och branschens agerande och engagemang i frågan.
            Men vi moderater tycker ändå att utskottsmajoriteten har kommit
            fram till det bästa man kan komma fram till i ett läge där direktivet
            måste antas av Sveriges riksdag.
          </note>
          <note>
            Vi i skatteutskottet är inte experter på miljöfrågor och har
            haft svårt att bedöma om de försök som i dag pågår i Sverige med
            tioprocentig etanolinblandning är bättre för miljön än den femprocentiga
            inblandningen som blir tillåten efter nyår. Jag vill ändå tro
            att det trots allt funnits och finns en tanke bakom de svenska
            försöken med tioprocentig etanolinblandning.
          </note>
          <note>
            Utskottet skriver: "Det är därför viktigt att regeringen följer
            utvecklingen av produktionsmetoder samt eventuellt nya forskningsrön
            vad gäller etanolinblandning i drivmedel. Ges därvid anledning
            till antagande att maximivärdet för etanolinblandning i bensin
            bör förändras förutsätter utskottet att detta aktualiseras under
            de fortsatta förhandlingarna inom
          </note>
          <note>
            Auto/oil-programmet. Vidare anser utskottet att regeringen i
            avvaktan på att Auto/oil-programmets andra del slutförs bör pröva
            möjligheten att av kommissionen få dispens från direktivets bestämmelse
            om högsta tillåtna volymhalt etanol i bensin." Detta ska alltså
            ges regeringen till känna.
          </note>
          <note>
            Att så här i efterhand försöka få en ändring, dvs.
          </note>
          <note>
            dispens, är om jag ska vara ärlig kanske inte helt enkelt. Men
            det är i vart fall en mer ärlig och verklighetsförankrad inställning
            än den som Vänsterpartiet och Miljöpartiet har. Dessa partier
            ger sken av att
          </note>
          <note>
            Sverige ensidigt kan låta bli att anta just denna del av direktivet.
            Vad skulle hända om alla länders parlament efter det att respektive
            regering förhandlat färdigt plockar ut olika delar av direktivet
            som anses som mindre tilltalande? Anarki skulle uppstå, och hela
            tanken med EU skulle undergrävas. Jag kan misstänka att det är
            just det de två EU-fientliga partierna Vänsterpartiet och Miljöpartiet
            vill åstadkomma.
          </note>
          <note>
            Fru talman! Om vi nu ska sätta i oss denna skattepyttipanna kan
            det kanske vara bra att ha något att dricka till. Vi moderater
            har föreslagit att Sveriges undantag från EU:s regler om privatinförsel
            av alkoholdrycker och tobaksvaror avvecklas. Varför kan medborgare
            i de flesta andra EU-länder få ta med sig
          </note>
          <note>
            10 liter starksprit när vi i Sverige bara får ta in 1 liter?
          </note>
          <note>
            Varför får andra EU-medborgare ta in 90 liter vin när vi bara
            få ta in 5 liter? Varför får andra EU-
          </note>
          <note>
            medborgare ta in 110 liter starköl när vi bara får ta in
          </note>
          <note>
            15 liter?
          </note>
          <note>
            Utskottsmajoritetens svar på dessa enligt mig mycket relevanta
            frågor står att läsa i betänkandet:
          </note>
          <note>
            "Utskottet har avstyrkt motionsyrkandena med motiveringen att
            det skulle vara svårt för Sverige att upprätthålla en hög prisnivå
            på alkoholdrycker utan det svenska undantaget från EG:s regler
            om införsel."
          </note>
          <note>
            Prisnivån är hög i Sverige. T.ex. är priset på en flaska Absolut
            vodka 700 ml 219 kr. Alkoholskatten utgör 140 kr och momsen 44
            kr, dvs. totalt 184 kr.
          </note>
          <note>
            Priset på vodkan är alltså 35 kr. Skatt och moms utgör 84 % av
            priset. Vi går tillbaka till det jag förut läste ur utskottets
            svar på motionen. Det står faktiskt svart på vitt vad det handlar
            om. Det är statens inkomster man värnar om. Det är inget annat.
            Pratet om folkhälsan kan man glömma.
          </note>
          <note>
            Låt oss närmare granska om statens inkomster värnas. 35 %, ja
            kanske upp till 50 %, av alla alkoholhaltiga drycker som konsumeras
            i Sverige köps inte på Systembolaget. Av detta kan var och en
            dra sina egna slutsatser. En fråga till socialdemokraterna:
          </note>
          <note>
            Hur länge kan Sverige ha alkoholskatter som så kraftigt avviker
            från andra EU-länders? Behöver vi undantaget beträffande införselregler
            för att få in skattepengar? Har inte systemet redan havererat?
          </note>
          <note>
            Vi moderater vill att undantaget tas bort och att regeringen
            meddelar EU detta så att vi fr.o.m. mitten av nästa år har EU:s
            regler. Jag yrkar bifall till reservation 1 under mom. 1.
          </note>
          <note>
            Denna skattepyttipanna hade jag tänkt inta på en restaurang,
            och jag tar bilen dit och tankar på vägen.
          </note>
          <note>
            Jag tankar alltså grön 95-oktanig bensin. Jag kan titta på mitt
            kvitto. Jag har tankat för 400 kr och 13 öre.
          </note>
          <note>
            Skatten utgör 208 kr och 70 öre, och moms 80 kr och
          </note>
          <note>
            3 öre. Skatter och moms utgör sammanlagt 288 kr och 73 öre. Bensinen
            kostar 111 kr och 40 öre.
          </note>
          <note>
            Fru talman! Sverige är ett glest befolkat land. För många hushåll
            är resor till och från arbetet långa.
          </note>
          <note>
            Kollektivtrafiken är i många fall inget alternativ. Den finns
            helt enkelt inte. Dessutom behövs bilen ofta för privata ändamål
            för att det ska vara möjligt att bo kvar i mindre tätbefolkade
            områden. Hög bensinskatt försvagar hushållsekonomin och minskar
            intresset att ta arbete på större avstånd från hemmet, och det
            minskar rörligheten på arbetsmarknaden. Moderaterna har i sitt
            budgetförslag föreslagit en skattesänkning på bensin på 20 öre
            plus moms, dvs. 25 öre, som en första början.
          </note>
          <note>
            Nu kanske någon undrar hur jag ska få ihop skattepyttipannan
            med 1,2 % regeln för cement- och kalkindustrin. Jag har ett hus
            som ska kalkas. Nog är det väl trevligt om kalken kommer från
            Sverige, ja rentav från Gotland. 1,2 %-regeln innebär att koldioxidskatten
            inte överstiger 1,2 % av det tillverkade produkternas försäljningsvärde.
            Detta gäller främst för cement- och kalkbranscherna.
          </note>
          <note>
            Trots att jag under våren och sommaren flera gånger försökt få
            besked från finansministern om regeringen avser att förlänga 1,25
            %-regeln har regeringen dröjt in i det sista med att ge besked.
            Nu när beskedet ges gäller det bara ett år. Hur ska kalk- och
            cementindustrin i Sverige, som ofta har stor internationell konkurrens,
            kunna planera sin verksamhet? Vi moderater vill att regeln ska
            gälla tillsvidare så att samma problem inte uppstår nästa år.
          </note>
          <note>
            Självfallet är det inte särregler som vi ska ha.
          </note>
          <note>
            1,25 %-regeln, som är ett undantag, är ett bra exempel på hur
            de höga svenska energiskatterna annars skulle slå ut delar av
            den svenska industrin. Det är viktigt att den svenska energibeskattningen
            är konkurrenskraftig och långsiktig. I annat fall riskerar vi
            att svensk energiintensiv industri, och inte bara kalkoch cementindustrin,
            flyttar till andra länder med gynnsammare beskattningsklimat.
          </note>
          <note>
            Ofta motiveras Sveriges höga energiskatter av miljöhänsyn. Dessa
            höga skatter kan leda till att verksamheter flyttar utomlands
            till länder med lägre skatter och i många fall sämre miljömedvetenhet.
          </note>
          <note>
            I Sverige försvinner då inte bara arbetstillfällen.
          </note>
          <note>
            Handelsbalansen försvagas också, och den globala miljön försämras.
            Moderaternas mål är inte fler undantag, utan sänkta energiskatter.
          </note>
          <note>
            Fru talman! Så är denna skattepyttipanna konsumerad med högt
            beskattade tillbehör och en kostsam färd dit på grund av högt
            beskattad bensin, samt en fortsatt osäkerhet för kalk- och cementindustrin.
          </note>
          <note>
            Vi moderater står givetvis bakom alla våra reservationer, men
            som jag tidigare har anfört nöjer jag mig för tids vinnande med
            att yrka bifall till reservation 1 under mom. 1.
          </note>
          <note type="speaker">
            Anf. 190 CLAES STOCKHAUS (v):
          </note>
          <note>
            Fru talman! Skatteutskottets betänkande
          </note>
          <note>
            1999/2000:SkU11 är en fortsättning på betänkandet
          </note>
          <note>
            SkU8. Skälet till det är att ärendet återförvisades för
          </note>
          <note>
            14 dagar sedan. Det var frågan om etanolinblandning i bensin
            som var stötestenen.
          </note>
          <note>
            I utgångsläget, när vi i Vänsterpartiet studerade propositionen
            1999/2000:9 om vissa punktskatte- och tullfrågor reagerade vi
            speciellt på förslagen om skattejusteringar för miljöklasserna
            på bensin respektive diesel. Regeringens skäl var vad gäller bensin
            att dels nå närmare överensstämmelse med skillnaden i tillverkningskostnader,
            dels behålla styrningen mot den bättre miljöklassen. Det var de
            delarna som lyftes fram. Men fäster man blicken på den miljöstyrande
            delen blir detta obegripligt för oss i Vänsterpartiet, eftersom
            skattesatsskillnaden närmast föreslås bli obefintlig - från 7
            till 3 öre. Det var en kraftig styrning! I reservation 3 har vi
            tillsammans med Miljöpartiet vidare redovisat vår syn på den delen.
          </note>
          <note>
            Vi reagerade som sagt, och detta återfinns i motion Sk7, vilken
            även behandlar skattejusteringsförslaget på diesel. Förslaget
            om skattejusteringar för miljöklasser på diesel är om möjligt
            ännu mer obegripligt, eftersom sänkningen av skattesatsen på dieselolja,
            miljöklass 3, skattebortfallsvägen skulle kompenseras av en höjning
            av skatten på den miljövänligare dieseloljan, miljöklass 1. Där
            kan vi snacka om miljöstyrning!
          </note>
          <note>
            I vissa fall skulle detta också få ge vika för andra styrningar.
            Utskottet var ändå så klokt att det avslog denna del av propositionen.
            Detta kan utläsas under mom. 4.
          </note>
          <note>
            Då går jag över till huvudskälet för senareläggningen i riksdagsbehandlingen.
            Det gäller frågan om inblandning av etanol i bensin och EU-direktiv
            med anledning av detta.
          </note>
          <note>
            Marietta de Pourbaix-Lundin sade fem över tolv, men det är inte
            riktigt så - vi har ju några dagar kvar av det här året. Det var
            i och för sig inte heller fem i tolv, utan kanske snarare en minut
            i tolv som vi blev uppmärksammade på denna slamkrypare i en bilaga
            som i första hand inte är en fråga för skatteutskottet, som vi
            ser det i Vänsterpartiet.
          </note>
          <note>
            Det visade sig att det redan 1996 förhandlades fram direktiv
            som innehöll detta för att antas i rådet
          </note>
          <note>
            1998. Det innehöll begränsningar på bl.a. inblandning av etanol
            i miljöklassbensin. Men under tiden har försöksverksamhet med
            olika inblandningsprocent av etanol i bensin pågått i Sverige.
            På en del mackar finns blandarpumpar uppsatta.
          </note>
          <note>
            Här måste jag stanna upp lite grann och säga som den gamle ärrade
            riksdagsledamot som jag inte är -
          </note>
          <note>
            men jag kan väl låtsas det just nu: Än så länge låter det här
            kanske ganska enkelt, men vänta till dess att jag börjar förklara
            det hela!
          </note>
          <note>
            Följden av EU-direktivets begränsning är att några blandarpumpar
            inte får finnas efter årsskiftet. Som vi tror kommer det att direkt
            slå mot de försöksbilar som använder bränslet E 85. Det handlar
            nämligen om framtida tillgänglighet. Finns det inga blandarpumpar
            efter årsskiftet så blir det förstås svårare för just den här
            fordonsparken att kunna få tag på bränsle.
          </note>
          <note>
            Hur reagerade då utskottets övriga partier, utom
          </note>
          <note>
            Vänsterpartiet och Miljöpartiet? De anser att genom
          </note>
          <note>
            Sveriges medlemskap i EU är det uteslutet att agera på annat
            sätt än att begränsa inblandningen av etanol i miljöbensin till
            högst 5 %. Vi ska tydligen återigen vara bäst i klassen inom EU,
            även om det i det här fallet innebär stopp och halt inför möjliga
            landvinningar på miljöområdet.
          </note>
          <note>
            Samtidigt uttalas av alla de andra partierna att om nya forskarrön
            säger annat förutsätts det att detta aktualiseras under de fortsatta
            förhandlingarna inom
          </note>
          <note>
            Auto/oil-programmet.
          </note>
          <note>
            De säger vidare att möjligheten bör prövas att av kommissionen
            få dispens i avvaktan på att Auto/oilprogrammets andra del slutförs.
            Detta vill man ge som ett tillkännagivande.
          </note>
          <note>
            Men varför inte i stället avslå propositionen vad gäller gränsvärdet
            för etanolinblandning i bensin?
          </note>
          <note>
            Nej, här ska det göras en kringelkrok som riskerar att låsa fast
            proportionen av bioalkohol i bioalkoholbaserade drivmedel för
            lång överskådlig tid.
          </note>
          <note>
            Återigen: Varför inte avslå gränsvärdet? Sverige är ju ändå bäst
            i klassen vad gäller miljöbensin och miljöklass 1. Efter ett frivilligt
            åtagande från svensk oljeindustri genomförs fr.o.m. nästa år en
            svavelhaltsnivå som kommer att bli så låg att den motsvarar direktivets
            krav för år 2005. Det införs redan vid årsskiftet! Det tycker
            vi att Sverige måste kunna få bonus för. Här har vi ju gått fem
            år före i tiden. Den bonusen borde vara att Sverige inte behöver
            införa en begränsning av etanolinblandning i bensin. I stället
            borde vi endast lämna in en dispensansökan.
          </note>
          <note>
            Marietta de Pourbaix-Lundin ställde en fråga. Jag hinner kanske
            med den innan avrundningen. Hon sade att det skulle bli anarki
            om inte alla länder följde direktiven. Men om vi blickar bakåt
            i historien och ser på allt som det har fattats beslut om i EU-
          </note>
          <note>
            parlamentet och de direktiv som har utfärdats av kommissionen
            - hur många av EU-länderna har följt precis varenda direktiv?
            Det är min motfråga.
          </note>
          <note>
            I det här fallet blir ju miljön bättre. Vem kan då säga att vi
            gör fel från miljösynpunkt? Ingen kan göra det.
          </note>
          <note>
            Gör alltså inga kringelkrokar som riskerar att föra oss på villovägar!
            Vi vill ha raka spår och mer etanol i tanken!
          </note>
          <note>
            Fru talman! Jag yrkar bifall till reservation 2 samt reservation
            3.
          </note>
          <note type="speaker">
            Anf. 191 MARIETTA DE POURBAIX-LUNDIN (m) replik:
          </note>
          <note>
            Fru talman! Jag vill ändå fråga Claes Stockhaus om han verkligen
            tror att det är realistiskt att olika länder plockar ut olika
            bitar av listan som de inte tycker är tilltalande. Om man i ett
            land säger: Det här med högsta halten av bly per liter tycker
            inte vi är så viktigt, så det vill inte vi ha. Så säger man t.ex.
            i
          </note>
          <note>
            England. Sedan kommer nästa land och säger att man där vill ta
            ut en annan bit som Sverige tycker är jätteviktig, men som det
            landet inte vinner på. Nog blir det väl anarki då?
          </note>
          <note>
            Jag tycker inte att man i Vänsterpartiet är sanningsenlig när
            man här i riksdagen ger sken av att
          </note>
          <note>
            Sverige kan plocka ut en liten bit av ett direktiv och säga:
            Den här lilla biten tar vi inte, men det andra tar vi! Sådan är
            inte verkligheten, och jag tycker inte att det är sanningsenligt
            att göra på det här sättet.
          </note>
          <note>
            Claes Stockhaus säger att vi skulle få bonus på något sätt därför
            att vi är så bra på de andra områdena. Därför skulle vi kunna
            ha kvar vår 10-procentiga etanolinblandning, menar han. Det låter
            ju som att
          </note>
          <note>
            Claes Stockhaus inte tror att 10 % etanolinblandning är bra för
            miljön, eftersom det skulle jämnas ut mot att vi gör andra saker
            som är bra för miljön.
          </note>
          <note>
            Jag är alltså inte lika tvärsäker, men som jag sade i mitt inledningsanförande
            vill jag ändå tro att det har funnits en tanke bakom att vi har
            10 %. Jag är beredd att se om EU går med på att vi får dispens
            för detta.
          </note>
          <note>
            Ärligt talat tror jag att det är svårt, men jag tycker att man
            kan försöka.
          </note>
          <note>
            Om det kommer fram att detta är väldigt bra för miljön ska det
            vara möjligt för alla EU-länder. Då ska det inte vara något unikt
            för Sverige att få denna dispens - eller hur?
          </note>
          <note type="speaker">
            Anf. 192 CLAES STOCKHAUS (v) replik:
          </note>
          <note>
            Fru talman! Jag nämnde aldrig siffran 10 %, Marietta de Pourbaix-Lundin.
            Jag sade att man ska slopa begränsningen vad gäller etanolinblandningen.
            Siffran 10 % får Marietta de Pourbaix-Lundin stå för. Det kan
            hända att det finns högre procentsatser som är betydligt bättre.
          </note>
          <note>
            Men detta är ju att jämföra äpplen och päron. Här är det frågan
            om någonting som kan förbättra för miljön. Det kan man väl knappast
            jämföra med någonting som klart försämrar för miljön, även om
            det råkar finnas med i samma direktiv. Det går inte att jämföra
            de här delarna. Det behöver inte kommenteras mer. Det går inte
            att jämföra dessa två delar.
          </note>
          <note type="speaker">
            Anf. 193 MARIETTA DE POURBAIX-LUNDIN (m) replik:
          </note>
          <note>
            Fru talman! Claes Stockhaus från Vänsterpartiet tycker alltså
            inte att det finns några betänkligheter i att stå här i kammaren
            och ge sken av att ett land kan rycka ut en liten bit ur ett direktiv
            och säga att just den lilla biten antar inte vi? Det är ju vad
            Vänsterpartiet gör här i kammaren. Jag tycker inte att det är
            ärligt. Det är ärligare att göra som större delen av utskottet
            har gjort, förutom Vänsterpartiet och Miljöpartiet, och säga att
            vi ska se om det går att få en dispens, men vi antar direktivet.
          </note>
          <note>
            Vi fick också ganska klart reda på att om man rycker ut en bit
            får man ta bort hela direktivet. Då kan man inte anta något av
            det. Man kan alltså inte bara rycka ut en liten bit. Vad innebär
            det för miljön om man inte antar direktivet över huvud taget?
            Det finns ju en massa andra bitar, som Claes Stockhaus själv har
            sagt, som är bra. Då skulle vi inte anta något av det över huvud
            taget.
          </note>
          <note>
            Jag vill fortfarande ha ett svar på om Claes Stockhaus tycker
            att han talar i enlighet med sanningen när han här i kammaren
            säger att det är helt okej att rycka ut en liten bit.
          </note>
          <note type="speaker">
            Anf. 194 CLAES STOCKHAUS (v) replik:
          </note>
          <note>
            Fru talman! Ja, vi tycker det. Det är helt okej i det här fallet
            att rycka ut en liten bit. Jag sade också att vi skulle skicka
            in en dispensansökan så fort som möjligt. Men vi ska inte införa
            den här begränsningen vid årsskiftet. Följden blir att man stannar
            upp en process som är positiv för landet när det gäller bränslen
            till fordon. Vad kommer det att innebära på mackarna framöver
            om man tvingas plocka bort blandarpumparna, eller åtminstone inte
            får använda dem? Vilka signaler ger det? Vilka signaler ger det
            till oljebolagen? Hur mycket intresse kommer det att finnas i
            fortsättningen för att pröva den här vägen? Det är möjligt att
            man prövar andra vägar till renare bränslen, men på den här vägen
            är det stopp.
          </note>
          <note>
            Jag ställde en motfråga när det gällde att följa alla direktiv.
            Vilket EU-land har följt alla direktiv till punkt och pricka?
            Vilka övriga EU-länder har gjort det bakåt i historien? Det finns
            nog inte ett enda. En del obstruerar tydligt fast de är EU-medlemmar
            i alla fall.
          </note>
          <note>
            Jag kan inte se att det skulle finnas ett enda enskilt land som
            skulle finna det meningsfullt att attackera
          </note>
          <note>
            Sverige för att man inte i just den här delen sätter ett begränsningstak
            vad gäller inblandningen av etanol i bensin. De övriga länderna
            skulle ju göra sig löjliga om de skulle protestera öppet mot detta.
          </note>
          <note>
            Visst kan man anta alla övriga delar i direktivet.
          </note>
          <note>
            Jag kan inte se något problem i den delen. Varför ska vi vara
            bäst i klassen igen? Vi har ju varit bäst i klassen när det gäller
            svavelhalten i bensinen och ligger fem år före vår tid. Det måste
            väl räcka gott.
          </note>
          <note type="speaker">
            Anf. 195 KENNETH LANTZ (kd):
          </note>
          <note>
            Fru talman! Låt mig börja med att än en gång beklaga det tidigare
            beslutet om en skattehöjning med
          </note>
          <note>
            25 öre per liter diesel. Att regeringen nu gjort ännu ett försök
            att försämra för jordbruks- och åkerinäringen är ytterligare en
            belastning som är och kommer att bli svår att försvara. Betänkandet
            som vi arbetar med just nu behandlar emellertid inte de här frågorna,
            vilket föranleder mig att inte här och nu ytterligare kommentera
            denna skattehöjning. Men jag skulle önska att kammarens ledamöter
            fick del av många åkares och jordbrukares tunga och djupa suckar
            samt deras beklaganden över regeringens hårdhänta styrning av
            svensk konkurrenskraft i Europa.
          </note>
          <note>
            Förändringarna i fordonsskattelagen mottar vi emellertid med
            tacksamhet. Jag har under mina år inom försäkringsbranschen mött
            många trafikanter som kommit bl.a. till Helsingborg utan kompletta
            tullhandlingar och försäkringsbrev. Det har visat sig vara stört
            omöjligt för dem att köra vidare till sina respektive hemorter.
            Den gamla lagen var definitiv.
          </note>
          <note>
            Nu kommer det en lag som kräver uppsåt eller oaktsamhet, och
            det är en bra hjälp på vägen till enklare administration.
          </note>
          <note>
            Ännu en försäkringsmässig förändring i det här betänkandet är
            en efterlängtad reform som kommer att tillåta kunder att överlåta
            sina pensionsmedel till annan försäkringsgivare. Försäkringsbolaget
            som överlåter kommer att ansvara för att åtagandet stämmer med
            försäkringstagarens syfte med avtalet. Det nya bolaget ska således
            mottaga en ny kund och dennes kapital. Det är värt att notera
            kravet i lagtexten att försäkringen inte tillåts att bli ändrad
            i omfattning eller åtagande.
          </note>
          <note>
            Detta skapar bättre konkurrensmöjligheter, och det i sin tur
            leder till bättre produkter för konsumenterna. Detta är absolut
            inget som vi kristdemokrater motsätter oss. Detta är tvärtom en
            klar förbättring.
          </note>
          <note>
            Fru talman! Enligt rubriken på detta betänkande handlar det om
            punktskatter. Vi har noterat att majoriteten avstyrker förslaget
            och kan inte annat än hålla med. Det är riktigt att regeringen
            får en signal om att beskattning inte ska vara ett eget syfte.
            Det krävs mål och motiv för att driva genom ytterligare höjningar
            av beskattningskvoterna.
          </note>
          <note>
            Det är beklagligt att vi inte har möjlighet att samla oss bakom
            en gemensam reservation. Nu har vi kristdemokrater några motioner
            i detta betänkande. Jag yrkar bifall till reservation 4 under
            mom. 3 och nöjer mig med detta för tids vinnande. Jag står bakom
            övriga kristdemokratiska reservationer.
          </note>
          <note>
            Vi vill avslå regeringens förslag med den motiveringen att man
            måste tänka helt nytt beträffande beskattningen av drivmedel i
            allmänhet och kanske slaget av drivmedel i synnerhet. Jag har
            frågat mig många gånger hur länge vi ska fortsätta att köra på
            dessa ålderdomliga drivmedel som dessutom är starkt miljöpåverkande.
          </note>
          <note>
            Efter bordläggningen har utskottet enats om vikten av att regeringen
            ska följa utvecklingen av de nya forskningsrön som säkerligen
            kommer vad gäller drivmedel i allmänhet och, dagen till ära, etanolinblandningen
            i synnerhet. I denna del står vi bakom utskottets betänkande.
            Jag berör inte detta ytterligare eftersom Marietta de Pourbaix-Lundin
            har redogjort för det ganska utförligt.
          </note>
          <note>
            Vi har föreslagit att regeringen får i uppdrag att återkomma
            med nya tankar om beskattning av drivmedel och, kanske viktigast
            av allt, ett genomarbetat förslag när det gäller drivmedel till
            våra transporter.
          </note>
          <note>
            Det måste regelbundet ske en utveckling av våra bensin- och dieseldrivna
            fordon. Förbränningsmotorn bör ersättas med konstruktioner som
            har en helt annan uppbyggnad och blir ännu mindre skadlig för
            vår miljö.
          </note>
          <note>
            Vi yrkar alltså bifall till reservation 4 under mom. 3 och står
            för övrigt bakom hemställan i betänkandet.
          </note>
          <note type="speaker">
            Anf. 196 YVONNE RUWAIDA (mp):
          </note>
          <note>
            Fru talman! Jag skulle vilja att ni här träffade de anhöriga
            till dem som dött i cancer på grund av dieselavgaser. Det är en
            verklighet. Människor dör på grund av dieselavgaser. Statens institut
            för kommunikationsanalys har gjort beräkningar som visar att de
            dödsfall som inträffar till följd av partikelutsläpp kostar ett
            par tusenlappar per stockholmare varje år.
          </note>
          <note>
            Det blir över 3 miljarder kronor för hela Storstockholm. Förutom
            det omänskliga faktum att människor dör är det också en kostnad
            för samhället.
          </note>
          <note>
            Det är en kostnad som både diesel och bensin bidrar till men
            som varken bensinen eller dieseln står för i dag. Höj bensinpriset
            till 11:30! Det är inte jag som säger det.
          </note>
          <note>
            Det är Statens institut för kommunikationsanalys som säger att
            bensinpriset måste höjas till 11:30 kr för att man ska få en säker
            och miljömässigt bra trafik. Målet är att koldioxidutsläppen ska
            ligga på samma nivå 2010 som de gjorde 1990 och att antalet dödade
            i trafiken inte ska få överstiga 250 år 2007.
          </note>
          <note>
            För att klara detta anser Statens institut för kommunikationsanalys
            att det krävs en skattehöjning med 3:10
          </note>
          <note>
            kr per liter.
          </note>
          <note>
            Det finns också andra allvarliga frågeställningar om man ser
            på framtiden. Hur länge tror ni att oljan kommer att räcka? En
            undersökning som oljebolagen själva ligger bakom visar att från
            2015 kommer produktionen av och utarmningstakten på olja inte
            längre att öka. Det är dags att förbereda sig för andra alternativ.
            Samtidigt ser man att bilismen ökar. Antalet fordon och bilåkandet
            ökar också.
          </note>
          <note>
            Vilka krav ska man då ställa på ett framtida drivmedel? Det finns
            fyra krav som vi tycker är relevanta.
          </note>
          <note>
            Det första är att det ska vara användbart i ett framtida driftsystem,
            t.ex. bränslecell och eldrift.
          </note>
          <note>
            Det andra är att ett framtida drivmedel ska möjliggöra nollvisionen
            när det gäller utsläpp av skadliga ämnen.
          </note>
          <note>
            Det tredje är att det ska vara tillverkat av eller överförbart
            till förnyelsebara råvaror.
          </note>
          <note>
            Det fjärde kravet är att det ska vara lätthanterligt och att
            det ska kunna handlas internationellt.
          </note>
          <note>
            Det kommer att vara en ganska lång process innan man får ett
            nytt framtida drivmedel. Det drivmedlet som står och knackar på
            dörren är framför allt bränsleceller. Det anses vara framtidens
            teknik, en teknik som bygger på en kemisk motor och inte på en
            förbränningsmotor. Energiutvinningen sker därför under lägre temperatur.
          </note>
          <note>
            Om en sådan teknik ska ha en möjlighet att basera sig på bioalkoholer
            måste man ha byggt ut en infrastruktur som är flexibel och som
            kan skapa förutsättningar för att bränsleindustrin kommer att
            satsa på de hållbara alternativen.
          </note>
          <note>
            Vad är då ett bra system för att bygga ut till en sådan infrastruktur?
            Jo, det är att ha blandpumpar. I dag i Sverige finns det 30 mackar
            som har blandpumpar och 20 mackar som bara har E 85. Jag tror
            inte på någon stalinistisk, kommunistisk eller någon s.k.
          </note>
          <note>
            liberal nationalekonomisk lösning som säger att detta är enda
            alternativet. Man måste ha ett flexibelt system.
          </note>
          <note>
            I Örnsköldsvik har man haft ett överskott på etanol. Det har
            man velat använda för att dryga ut sina bränslen med, och det
            är positivt. Det kräver inga extra transporter. Man använder ett
            lokal överskott som redan finns, ett överskott från pappersmassefabriken.
            Detta är bra.
          </note>
          <note>
            Men vi kan inte ha ett flexibelt system när vi har en regel som
            säger: Nej, nu ska vi bara ha 5 % etanol i bensinen, eller också
            kan man ha E 85. Även E 85:s framtid minskar när man inte bygger
            ut blandpumparna.
          </note>
          <note>
            Vi har hört argumentet: Ja, men vi kan ju låsa blandpumparna
            vid 5 % etanol. Det är ingen lösning.
          </note>
          <note>
            Det behövs en pump som det står etanol på och en pump som det
            finns bensin i. Om pumpen är låst vid
          </note>
          <note>
            5 % kan etanolpumpen inte användas till det som den är avsedd
            för.
          </note>
          <note>
            I framtiden kommer man kanske att byta ut etanolen mot andra
            bioalkoholer, men vi behöver ett sådant system. I Finansdepartementets
            promemoria som vi i skatteutskottet fick oss till handa sade man
            att blandpumpar inte kommer att finnas i framtiden.
          </note>
          <note>
            EU-direktivet får den konsekvensen. Det vore verkligen allvarligt,
            allvarligare än gränsen på 5 % etanol i bensin, men det är också
            ganska dumt.
          </note>
          <note>
            Jag kan ibland känna att verkligheten förvandlas snabbare än
            EU:s apparat. Det blir verkligen ohållbart om vi ska följa EU-apparatens
            arbetstakt. Jag anser -
          </note>
          <note>
            och det har jag också drivit tillsammans med Vänsterpartiet -
            att om man tar bort maxvärdet på etanol i direktivet och implementerar
            direktivet - förutom den delen - den 1 januari och begär ett undantag
            skulle det vara möjligt att man fick ett svenskt sådant.
          </note>
          <note>
            Det finns länder som får undantag för bly och svavel. När det
            gäller miljöfarliga ämnen kan enskilda länder begära undantag
            av nationella skäl. Men vi ska inte glömma att frågan om etanol
            - s.k. låginblandning - var inte särskilt stor, inte i Sverige
            och inte någonstans, när detta direktiv antogs, och det var
          </note>
          <note>
            1996.
          </note>
          <note>
            Ibland måste man vara lite flexibel och i det här fallet är det
            inget EU-trots om vi säger att vi gör en implementering, men inte
            av den här delen. Vi förklarar för EU varför, och då kanske vi
            kan få gehör.
          </note>
          <note>
            Det som jag är lite rädd för är att skälet för vissa
          </note>
          <note>
            EU-länder att ha ett maxvärde för etanol är att de är rädda för
            att Sverige ska satsa på etanolproduktion och kunna få EU:s jordbruksstöd
            för detta. Men då kan vi säga att vi avhåller oss från att söka
            jordbruksstöd till etanolproduktion.
          </note>
          <note>
            Det finns lösningar, men nu har man skapat en väldigt svår situation.
            Vi har låst fast oss vid att ha max 5 % etanol i bensin. Vi vet
            inte heller hur det är med blandpumparna. Men när det gäller dessa
            kan faktiskt vi från riksdagen och regeringen säga att vi kan
            ha kvar blandpumparna trots EU:s direktiv, och det hoppas jag
            verkligen att man kommer att göra.
          </note>
          <note>
            Sedan togs det upp några diskussioner kring den höga beskattningen.
            Jag vill bara kort kommentera dem.
          </note>
          <note>
            Sverige är inte det land som har högst beskattning av bensin
            eller diesel. Storbritannien har en beskattning av diesel som
            är dubbelt så hög som den Sverige har, och detta av rena miljö-
            och hälsoskäl. Italien,
          </note>
          <note>
            Frankrike, Irland, Nederländerna och Tyskland har en bensinbeskattning
            som är högre än den svenska. Bensin och diesel står i dag inte
            för sina kostnader. Jag säger bara: PPP, polluters pay principle,
            det är förbrukaren som ska betala.
          </note>
          <note>
            Jag kommer naturligtvis att stödja reservationerna nr 2 och 3.
          </note>
          <note type="speaker">
            Anf. 197 LISBETH STAAF-IGELSTRÖM (s):
          </note>
          <note>
            Fru talman! Det betänkande vi nu debatterar behandlar förslag
            som regeringen har lagt fram i propositionen Vissa punktskatte-
            och tullfrågor m.m. Betänkandet innehåller, som titeln säger,
            en rad olika förslag, och jag ska här i mitt anförande beröra
            några av dem.
          </note>
          <note>
            Efter återförvisning från kammaren har delar av propositionen
            behandlats på nytt i utskottet. Utifrån detta föreslår utskottet
            ett tillkännagivande till regeringen när det gäller frågan om
            etanolinblandning i bensin. Vidare avstyrker utskottet med anledning
            av motionsyrkanden regeringens förslag om ändrade skattesatser
            för de olika miljöklasserna på dieselolja.
          </note>
          <note>
            Fru talman! Vid kammarbehandlingen den
          </note>
          <note>
            1 december beslutade alltså riksdagen att återförvisa det ärende
            som vi nu debatterar. Vid den fortsatta beredningen har skatteutskottet
            behandlat frågan om högsta tillåtna volymhalt etanol i bensinen.
            Enligt den föreslagna ändringen i bil. 1 till miljöbalken, Auto/oil-direktivet,
            begränsas inblandningen av etanol i bensin till en volymhalt om
            högst 5 %.
          </note>
          <note>
            Direktivet innebär inte något hinder mot fortsatt användning
            av E 85, och det påverkar inte heller möjligheterna att använda
            ren etanol i bussar i kollektivtrafik.
          </note>
          <note>
            Direktivet presenterades i juni 1996 och antogs slutligen av
            rådet i september 1998. Bestämmelserna i direktivet ska tillämpas
            i samtliga medlemsländer fr.o.m. den 1 januari år 2000.
          </note>
          <note>
            Under den långa förhandlingstiden inom EU har det inte framkommit
            något tungt vägande skäl mot införande av begränsningar för ett
            antal syreinnehållande alkoholer, däribland etanol och metanol.
            Sverige var under hela förhandlingsprocessen drivande för att
            kvalitetskraven på bensin och diesel skulle skärpas särskilt avseende
            svavelhalten.
          </note>
          <note>
            Från utskottsmajoritetens sida anser vi att direktivet ska genomföras
            i svensk lagstiftning genom de ändringar i miljöbalken som föreslås
            i propositionen.
          </note>
          <note>
            På grund av vårt medlemskap i EU är det enligt vår mening uteslutet
            att göra på något annat sätt. Det finns dock vissa frågetecken,
            t.ex. om hur detta kommer att påverka produktionen av etanol samt
            vilken påverkan begränsningen till 5 volymprocent kan komma att
            få på miljön. Därför ger vi regeringen till känna att det är viktigt
            att de följer utvecklingen av produktionsmetoder samt eventuella
            nya forskningsrön vad gäller etanolinblandning i drivmedel.
          </note>
          <note>
            Om nya rön ger anledning att förändra maxivärdet för etanolinblandning
            i bensin, förutsätter vi att detta tas upp i de fortsatta förhandlingarna
            inom Auto/oilprogrammet eller att regeringen, i avvaktan på att
          </note>
          <note>
            Auto/oil-programmets andra del slutförs, prövar möjligheten att
            av kommissionen få dispens från direktivets bestämmelser om högsta
            tillåtna volymhalt etanol i bensin.
          </note>
          <note>
            Fru talman! Vissa ändringar föreslås i bestämmelserna om förenklat
            ledsagardokument i lagarna om alkohol- och tobaksskatt. Syftet
            är att få ett förenklat förfarande för näringsidkare som regelmässigt
            transporterar beskattade varor via Sverige eller annat EU-
          </note>
          <note>
            land. Även ändringar föreslås i privatinförsellagen.
          </note>
          <note>
            Förslagen läggs utifrån att den skattefria försäljningen inom
            EU upphörde den 1 juli 1999.
          </note>
          <note>
            Som vanligt och som enda parti har Moderata samlingspartiet en
            reservation i den sistnämnda frågan. Man vill avveckla Sveriges
            särskilda undantag från EG:s regler om privatinförsel bl.a. när
            det gäller alkoholdrycker och tobaksvaror.
          </note>
          <note>
            Från utskottsmajoritetens sida anser vi att Sverige ska fortsätta
            att hävda undantaget, bl.a. för att vi inte ska tvingas sänka
            priset på alkoholdrycker, vilket skulle leda till ökad konsumtion
            och ökade alkoholrelaterade skador.
          </note>
          <note>
            Ni inom Moderata samlingspartiet kan kanske glömma folkhälsoperspektivet,
            men det gör inte övriga partier i riksdagen.
          </note>
          <note>
            I dag, fru talman, finns det endast bensin av miljöklass 2 på
            den svenska marknaden. Genom ett frivilligt åtagande från svensk
            oljeindustri kommer en ny miljöklass på bensin att introduceras
            vid kommande årsskifte. Denna nya miljöklass 1 kommer då att ersätta
            nuvarande miljöklass 2.
          </note>
          <note>
            I likhet med regeringen anser vi i utskottsmajoriteten att skattesatsen
            för den nya miljöklass 1-
          </note>
          <note>
            bensinen ska vara densamma som i dag gäller för den bensin som
            finns på marknaden.
          </note>
          <note>
            Vi har dock förståelse för de motionärer som önskar styra bensinkonsumenternas
            val till den nya och ur miljösynpunkt bättre miljöklassen genom
            beskattningen. Därför bör skattesatsen för bensin 1 i miljöklass
            2 vara några öre högre per liter än för bensin i miljöklass 1.
            Med hänsyn till att det blir avsevärt bättre ur miljösynpunkt
            bör dock skillnaden inte vara så stor som sju öre mellan miljöklasserna.
            Vi anser att regeringens förslag är en rimlig avvägning av de
            faktorer som bör bestämma skatten för de olika bensinsorterna.
          </note>
          <note>
            När det gäller andra fossila bränslen har gasol, metan och naturgas
            miljöfördelar i form av t.ex. lägre koldioxidemissioner. Miljöfördelarna
            gör bränslena till bra alternativ som drivmedel. Därför är det
            av vikt att förutsättningarna för fortsatt utveckling är goda.
          </note>
          <note>
            Detta gäller särskilt naturgasen. Därför anser utskottsmajoriteten,
            i likhet med regeringen, att en enhetlig energiskattesats ska
            införas för naturgas oavsett användningsområde. Det får ersätta
            skattelättnader med stöd av pilotprojektbestämmelserna i energiskattelagen.
            Nivån på skatten bör motsvara den som i dag tas ut för bränslet
            när det används för uppvärmning. Motsvarande bör gälla för metan
            och gasol.
          </note>
          <note>
            För dagens innehavare av pilotprojektdispenser avseende naturgas
            innebär förändringen i praktiken en höjning av den sammanlagda
            energi- och koldioxidskatten. Vi tror inte att denna höjning om
            knappt
          </note>
          <note>
            5 % nämnvärt kommer att påverka förutsättningarna för den fortsatta
            introduktionen av naturgas som drivmedel.
          </note>
          <note>
            I denna fråga har kd en reservation där man anför att regeringens
            förslag innebär en kraftig sänkning av skatten på naturgas om
            den används till fordonsdrift.
          </note>
          <note>
            Min lilla undran är: Vad grundar ni detta påstående på?
          </note>
          <note>
            Regeringen föreslår vidare i propositionen att den övergångsbestämmelse
            om begränsningsregel avseende kalk- och cementbranscherna, den
            s.k. 1,2-
          </note>
          <note>
            procentsregeln, ska förlängas ytterligare ett år. Som skäl anförs
            att det är viktigt att energi- och koldioxidbeskattningen har
            en utformning som ger goda förutsättningar för den svenska industrin
            att konkurrera internationellt och att 1,2-procentsregeln bör
            förlängas i avvaktan på den pågående översynen av energibeskattningens
            framtida utformning. Från utskottsmajoritetens sida instämmer
            vi i regeringens bedömning.
          </note>
          <note>
            Vidare, fru talman, har utskottet, som jag nämnde inledningsvis,
            en avvikande bedömning än i propositionen när det gäller skattejusteringar
            för miljöklasser på diesel. Regeringen bör vara försiktig vid
            införandet av minskade skatteskillnader mellan olika miljöklasser
            på diesel när det sker förändringar av miljöspecifikationerna.
            Man bör därför vänta tills effekterna kan avläsas på bränslemarknaden.
          </note>
          <note>
            Jag yrkar bifall till utskottets hemställan i betänkandet och
            avslag på samtliga reservationer.
          </note>
          <note>
            Jag vill också passa på att kommentera Moderaterna och deras
            meny, pyttipannamenyn. Så målande som Moderaternas företräderska
            beskrev denna meny, blev jag nästan lite hungrig, får jag tillstå.
            Men jag ställer mig frågan med vad denna meny ska betalas.
          </note>
          <note>
            Jo, det är med skattesänkningar, och det innebär ju mindre pengar
            till vården, omsorgen och skolan.
          </note>
          <note>
            Bensinskattesänkningen gör ni ett oerhört stort nummer av. Men
            ni talar väldigt, väldigt tyst om att ni vill överföra kostnader
            för skador som uppstår i samband med trafikolyckor till trafikbilförsäkringen.
          </note>
          <note>
            Jag tycker därför att ni också ska redogöra för hur dyr den framtida
            trafikbilförsäkringen kommer att bli.
          </note>
          <note>
            Vad kommer detta att innebära för dem som är beroende av bilen?
            Min bestämda uppfattning är att bensinskattesänkningen kommer
            att vara uppäten i ett nafs.
          </note>
          <note type="speaker">
            Anf. 198 MARIETTA DE POURBAIX-LUNDIN (m) replik:
          </note>
          <note>
            Fru talman! När det gäller Sveriges undantag från införselregler
            för alkohol som ska tas bort från mitten av nästa år, vilket regeringen
            ska meddela EU, kan jag åter citera ur utskottsbetänkandet: Utskottet
            har avstyrkt motionsyrkandena med motiveringen att det skulle
            vara svårt för Sverige att upprätthålla en hög prisnivå på alkoholdrycker
            utan det svenska undantaget från EG:s regler om införsel.
          </note>
          <note>
            Ni har i klartext skrivit att det handlar om att få in skattepengar.
            Det handlar inte om någonting annat än att få in skattepengar.
            Då skulle jag vilja hälsa Lisbeth Staaf-Igelström välkommen till
            verkligheten, eftersom vi vet att 35-50 % av de alkoholdrycker
            som konsumeras i Sverige inte köps på Systembolaget. Det är egentligen
            bara att välja vilket sätt man inte vill få in skatteintäkter
            på. Är det genom att folk köper svartsprit och smugglar, eller
            är det genom att regeringen sänker alkoholskatterna? Vilket sätt
            är det mest tilltalande att inte få in skatter på?
          </note>
          <note>
            Min andra fråga gäller 1,2-procentsregeln - som jag tyvärr kallade
            1,25-procentsregeln trots att jag vet att den heter 1,2-procentsregeln
            - när det gäller kalkoch cementindustrin. Tycker inte socialdemokraterna
            att näringslivet behöver lite bättre förutsättningar än att ett
            par månader innan få veta att den här regeln ska förlängas? Hur
            kommer det att bli nästa år? Det sitter ju en interdepartemental
            utredning. Kommer den att vara färdig i tid så att energiskatterna
            sänks totalt? Det är nämligen det som är förutsättningen, annars
            måste det ju göras ett undantag igen. Ska man då vänta till december
            på att få veta om man får detta undantag?
          </note>
          <note>
            Det är inga bra förutsättningar för det svenska näringslivet
            att ha det på det här sättet.
          </note>
          <note>
            Anf. 199 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Fru talman! Först vill jag säga till Marietta de
          </note>
          <note>
            Pourbaix-Lundin att jag är i verkligheten. Att vi när det gäller
            alkoholinförsel inte skrev in i vårt betänkande just detta med
            folkhälsoperspektivet är därför att vi nyligen har behandlat denna
            fråga, och den har nyligen tagits upp i riksdagen. Vi ser till
            folkhälsoperspektivet, som jag sade här tidigare, men Moderaterna
            är tydligen det enda partiet som inte gör det, eftersom ni är
            ensamma i denna syn på alkohol.
          </note>
          <note>
            Beträffande 1,2-procentsregeln pågår det en översyn av vårt framtida
            energiskattesystem. Det är en översyn som har tagit lite tid.
            Men vi anser från utskottsmajoritetens sida att det får ta denna
            tid, eftersom det är en oerhört viktig fråga hur vårt framtida
            energiskattesystem ska se ut. Och då får det ta denna tid.
          </note>
          <note>
            När det gäller hur svensk industri står sig i den internationella
            konkurrensen handlar det ju inte enbart om skatter utan om mycket
            annat också. Vi har låga räntor, låg inflation och hög tillväxt
            i vårt land i nuläget. Det är annat än hur det var under den borgerliga
            tiden.
          </note>
          <note type="speaker">
            Anf. 200 MARIETTA DE POURBAIX-LUNDIN (m) replik:
          </note>
          <note>
            Fru talman! Då vill jag ställa en fråga till Lisbeth
          </note>
          <note>
            Staaf-Igelström. Vilken beredskap har socialdemokraterna - jag
            förstår att hon inte kan svara för regeringen men hon tillhör
            ändå regeringspartiet - om EU
          </note>
          <note>
            säger nej till att Sverige får fortsätta att ha detta undantag
            när det gäller införselreglerna? Vilken beredskap har socialdemokraterna?
            Kan man då ha kvar de höga svenska alkolholskatterna? Har man
            någon beredskap för det? Det kan ju bli verklighet om sexsju månader.
            Då står vi där. Vilken beredskap har man för det?
          </note>
          <note>
            Jag vill fortfarande påstå att verkligheten är sådan att man
            faktiskt får välja vilket sätt man inte får in skatter på och
            vilket som är det bästa, och det är väl kanske att sänka alkoholskatterna
            och göra det redan nu och inte under galgen.
          </note>
          <note>
            När det gäller 1,2-procentsregeln fick jag inget svar om den
            utredning som har suttit ganska länge.
          </note>
          <note>
            Den har man hänvisat till i många sammanhang under flera år.
            Så fort det blir tal om några energiskattefrågor så hänvisar man
            till denna interdepartementala utredningen. Kommer den i tid nästa
            år, eller kommer vi att stå här på samma sätt i december nästa
            år och förlänga denna 1,2-procentsregel, vilket jag inte tycker
            är bra, eftersom man måste ha långsiktighet och konkurrenskraftiga
            energiskatter? Just cement- och kalkindustrin är en väldigt känslig
            industri. Det behövs bara mycket små prisökningar för att den
            ska slås ut i Sverige och all produktion läggas utomlands.
          </note>
          <note>
            Flera av de företag som bedriver denna verksamhet är också internationella.
            Det är därför väldigt lätt att bara lägga ned det som finns i
            Sverige och bedriva verksamheten i ett annat land. Det tycker
            jag vore väldigt olyckligt. Många av dessa industrier ligger på
          </note>
          <note>
            Gotland. Och jag tror att alla vill att Gotland ändå ska ha kvar
            ett antal arbetstillfällen. Gotland är ett väldigt känsligt område
            där man inte har vilka möjligheter som helst.
          </note>
          <note>
            Därför vill jag åter ställa frågan: Kan Lisbeth Staaf-Igelström
            garantera att det inte blir samma visa att man i december får
            veta med säkerhet att man kan klara sin verksamhet?
          </note>
          <note>
            Anf. 201 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Fru talman! När det gäller alkoholinförsel och om vi kan få behålla
            våra undantag kan jag säga att vi kommer att fortsätta att hävda
            att vi ska få göra det.
          </note>
          <note>
            Om vi inte får det i framtiden får vi då diskutera vad vi ska
            göra.
          </note>
          <note>
            Vi socialdemokrater kommer aldrig att äventyra svensk industri.
            Vi jobbar med energibeskattningen och ett nytt förslag. Och vi
            räknar med att det ska komma någon gång nästa år, och då får vi
            ta ställning till det. Vi räknar också med att detta kommer upp
            i de fortsatta skattesamtalen.
          </note>
          <note>
            Fru talman! Jag kan notera att den moderata företräderskan inte
            svarade på min fråga om hur dyr bilförsäkringen kommer att bli
            i framtiden med moderaternas förslag.
          </note>
          <note type="speaker">
            Anf. 202 YVONNE RUWAIDA (mp) replik:
          </note>
          <note>
            Fru talman! Jag har två frågor. Den ena rör blandpumpar. Delar
            socialdemokraterna här i riksdagen
          </note>
          <note>
            Finansdepartementets uppfattning att blandpumpar inte kan finnas
            i framtiden, eller kommer de att verka för att blandpumpar ska
            finnas och i så fall hur?
          </note>
          <note>
            Jag försökte lyssna på det som sades om dispens från direktivets
            bestämmelser om högsta tillåtna volymhalt etanol i bensin. Det
            står ju i betänkandet att regeringen ska verka för dispens. Det
            innebär inte att man ska jobba med detta inom Auto/oil-direktivet,
            utan det handlar om att man nu ska begära dispens utanför ramen
            och på andra sätt.
          </note>
          <note>
            Jag blir inte klok på vilken som var socialdemokraternas linje
            i detta sammanhang. Jag vill helt enkelt veta hur socialdemokraterna
            kommer att verka för att få dispens från direktivets bestämmelse
            om högsta tillåtna volymhalt etanol.
          </note>
          <note>
            Anf. 203 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Fru talman! Vi har skrivit i betänkandet, vilket jag redogjorde
            för i mitt inledningsanförande, att om nya forskningsrön kommer
            fram kommer regeringen att ha vårt uppdrag att söka dispens. Det
            skriver vi i vårt betänkande.
          </note>
          <note>
            När det gäller pumparna som Yvonne Ruwaida talade om här har
            vi hemma i Värmland fem pumpar.
          </note>
          <note>
            Jag har varit i kontakt med det bolag som har hand om detta.
            Man säger att man har gjort en investering.
          </note>
          <note>
            Men man ser inte denna investering som bortkastad, utan den kommer
            att finnas kvar även framöver. Man kommer då att kunna ha etanol
            uppblandad till drygt
          </note>
          <note>
            5 % plus att man kan ha E 85 kvar i pumparna.
          </note>
          <note type="speaker">
            Anf. 204 YVONNE RUWAIDA (mp) replik:
          </note>
          <note>
            Fru talman! Jag måste tolka det som att man inte kommer att söka
            dispens om undantag, i alla fall inte i nuläget. Jag vet inte
            om alla som stödde betänkandet var medvetna om detta.
          </note>
          <note>
            När det gäller blandpumparna anser jag att det är någonting som
            är önskvärt. Vi vill utveckla en infrastruktur som möjliggör en
            omställning till hållbara bränslen. Då vill man gärna ha blandpumpar.
            Men vad som nu sägs här innebär att blandpumpar inte kommer att
            vara tillåtna, och det vore oerhört olyckligt.
          </note>
          <note>
            Anf. 205 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Fru talman! När det gäller dessa pumpar svarar man mig hemma
            i Värmland, där man har detta på fem olika ställen i länet, att
            det är en investering för framtiden och att man då kan komma att
            använda dessa pumpar även framdeles.
          </note>
          <note>
            När det gäller vårt tillkännagivande till regeringen skriver
            vi:
          </note>
          <note>
            "Det är därför viktigt att regeringen följer utvecklingen av
            produktionsmetoder samt eventuellt nya forskningsrön vad gäller
            etanolinblandning i drivmedel. Ges därvid anledning till antagande
            att maximivärdet för etanolinblandning i bensin bör förändras
            förutsätter utskottet att detta aktualiseras under de fortsatta
            förhandlingarna inom Auto/oilprogrammet."
          </note>
          <note>
            Och vi vet att Auto/oil-programmet kommer att träda i kraft år
            2005.
          </note>
          <note>
            Vidare står det i betänkandet:
          </note>
          <note>
            "Vidare anser utskottet att regeringen i avvaktan på att Auto/oil-programmets
            andra del slutförts bör pröva möjligheten att av kommissionen
            få dispens från direktivets bestämmelser om högsta tillåtna volymhalt
            etanol i bensin. Vad utskottet nu anfört bör riksdagen som sin
            mening ge regeringen till känna."
          </note>
          <note>
            Nu ligger alltså bollen hos regeringen i denna fråga.
          </note>
          <note type="speaker">
            Anf. 206 CLAES STOCKHAUS (v) replik:
          </note>
          <note>
            Fru talman! Om man tittar på utskottsmajoritetens skrivning när
            det gäller dispens osv. slår det mig när jag tittar på texten
            att genom att man skriver på detta sätt tycker man ändå att det
            är bra tokigt egentligen.
          </note>
          <note>
            Jag får en känsla av att majoritetspartierna i denna fråga har
            skämts, och då blir det en sådan här skrivning. Man skäms utifrån
            hur det här ärendet har hanterats under vägen.
          </note>
          <note>
            Likt gammaldags militära order ska ändå i det här fallet orderna
            följas. Även om en order visar sig peka alldeles åt skogen och
            skulle få ödesdigra följder ska en sådan order följas. Här är
            det generaler, EU-
          </note>
          <note>
            generaler, som i vissa fall saknar en lokal verklighetsförankring.
          </note>
          <note>
            Det har talats mycket om pyttipanna tidigare här.
          </note>
          <note>
            Jag håller mig till soppa - till soppan i tanken. Är det inte
            bättre då att de svenska kockarna vad gäller bränslet i det här
            fallet får blanda sin soppa? Man behöver inte lyssna så hårt på
            EU-generalerna i just det här delmomentet. Ju mer jag läser utskottsmajoritetens
            skrivning, desto mer framgår det att man tycker lika. Men man
            gör en kringelkrok. Annars skulle man ju inte ha lagt ned så mycket
            arbete på att formulera sig på det här sättet.
          </note>
          <note>
            Är det ändå inte bättre att slopa den här begränsningen? Det
            kommer inte att hända speciellt mycket från de andra ländernas
            sida gentemot Sverige. Det här är ju trots allt något som blir
            bättre för miljön.
          </note>
          <note>
            En sista chans ges nu. Blir det alltså inte bättre att slopa
            den här gränsen?
          </note>
          <note>
            Anf. 207 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Fru talman! Nu blandas soppa in här. Det märks att det börjar
            bli jultid då många börjar tänka på mat.
          </note>
          <note>
            Vi i utskottsmajoriteten anser, Claes Stockhaus, att ingångna
            avtal ska följas. Vi kan inte välja och vraka. Sverige är nu medlem
            i EU. Vi kan inte välja och vraka från deras meny, om vi nu ska
            hålla oss till maten, utan vi måste följa ingångna avtal. Detta
            anser vi i utskottsmajoriteten är viktigt.
          </note>
          <note>
            Vi ska också komma ihåg att när direktivet antogs ansåg man det
            vara en stor framgång. Vi ska absolut inte glömma att detta är
            en stor miljöframgång för hela Europa. Vi kommer alltså att följa
            det ingångna avtalet. Vidare hänvisar jag till den skrivning som
            finns från utskottsmajoritetens sida i denna fråga.
          </note>
          <note type="speaker">
            Anf. 208 CLAES STOCKHAUS (v) replik:
          </note>
          <note>
            Fru talman! Visst är det mycket i direktivet som är en stor framgång.
            Speciellt gäller det då svavelhalten.
          </note>
          <note>
            Sverige är där fem år före sin tid. Med tanke på att
          </note>
          <note>
            Sverige bjuder till långt utöver vad som krävs - man fullföljer
            en order och slutför den fem år tidigare vad gäller en del - måste
            det finnas lite bonus här, en extra permission, en extra fridag,
            för de svenska soldaterna så att man inte behöver tjänstgöra med
            en ändring av gränsen vid årsskiftet, utan det får man se längre
            fram. Borde vi inte kunna få det?
          </note>
          <note>
            Anf. 209 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Fru talman! Vi fullföljer inte någon order, utan vi fullföljer
            ett ingånget avtal.
          </note>
          <note>
            Som jag tidigare sade kan man inte välja och vraka från ett bord
            och olika menyer. Har man ingått ett avtal ska man också hålla
            det avtalet.
          </note>
          <note type="speaker">
            Anf. 210 KENNETH LANTZ (kd) replik:
          </note>
          <note>
            Fru talman! Jag vill bara ge ett kort besked till
          </note>
          <note>
            Lisbeth Staaf-Igelström angående den här frågan.
          </note>
          <note>
            Naturligtvis har vi inga ambitioner att höja några skatter. Däremot
            tycker vi att de fossila bränslena gott kan bära ett lite större
            beskattningsansvar eftersom de på ett sätt är vanskliga för miljön.
            Det är detta som har legat till grund för det synsätt som har
            framförts i de här motionerna.
          </note>
          <note>
            Anf. 211 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Fru talman! Jag tror inte att jag blev klokare av det svaret
            från Kristdemokraterna. Ni säger ju i er reservation att förslaget
            när det gäller naturgasen kommer att innebära en kraftig sänkning
            av skatten i de fall naturgasen används till fordonsdrift.
          </note>
          <note>
            Enligt den uppgift som vi har fått och som samtliga andra partier
            i utskottet står bakom innebär detta en höjning med ungefär 5
            %. Det är därför som jag undrar vad ni grundar ert reservationsyttrande
            på. Jag har läst motionen och inte heller där nämns någonting
            om vad ni grundar påståendet på.
          </note>
          <note type="speaker">
            Anf. 212 KENNETH LANTZ (kd) replik:
          </note>
          <note>
            Fru talman! Jag kan bara meddela att jag inte är beredd att just
            nu ge ett svar.
          </note>
          <note type="speaker">
            Anf. 213 ROLF KENNERYD (c):
          </note>
          <note>
            Fru talman! Det här ärendet är, som tidigare sagts, ett av kammaren
            tidigare återförvisat ärende. Anledningen har också tidigare berörts
            så jag går inte nu in på den.
          </note>
          <note>
            Det är naturligtvis lite generande för oss alla att ingen - inte
            EU-nämnden, inte fackutskotten och inte vårt eget utskott - har
            under tidigare behandling noterat den här slamkryparen.
          </note>
          <note>
            Det är för oss en klen tröst men det är ändå ett faktum att det
            är mångfalt mer generande för regeringen att vi har hamnat i den
            situation som vi nu befinner oss i. Det innebär ju att vi nu har
            två veckor kvar till den tidpunkt då lagstiftningen enligt EU-
          </note>
          <note>
            direktivet ska genomföras. Det framstår som uppenbart att regeringen
            har underlåtit att pröva möjligheten att i det här hänseendet
            få dispens från EU-
          </note>
          <note>
            direktivet. Som lika uppenbart framstår att en sådan dispensbegäran
            borde ha inlämnats långt tidigare.
          </note>
          <note>
            När nu den här slamkryparen uppmärksammats av utifrån kommande
            krafter har vi i skatteutskottet nått en bred majoritet för att
            ge regeringen till känna att en sådan dispensansökan ska inges
            till EU-
          </note>
          <note>
            kommissionen. Jag välkomnar denna breda uppslutning och har i
            utskottet aktivt verkat för dess tillkomst.
          </note>
          <note>
            Reservanternas uppfattning på den här punkten är möjlig att hävda
            enbart i opposition. Den är icke möjlig att genomföra i realiteten.
          </note>
          <note>
            Min nu återstående förhoppning är att regeringen så snart som
            möjligt utformar en gedigen och genomarbetad dispensansökan som
            därmed har möjlighet att vinna kommissionens gehör. Om detta lyckas
            kommer olägenheterna till följd av lagstiftning enligt direktivet
            att bli kortvariga och tillfälliga.
          </note>
          <note>
            I den förhoppningen ingår också att det som nu skett i frågan
            blir den signal som av allt att döma behövs för att regeringen
            ska vara mer observant och engagerad i arbetet för att hävda Sveriges
            goda position i miljöarbetet inom Europeiska unionen.
          </note>
          <note>
            Fru talman! Jag yrkar bifall till hemställan i betänkandet i
            dess helhet.
          </note>
          <note type="speaker">
            Anf. 214 YVONNE RUWAIDA (mp):
          </note>
          <note>
            Fru talman! Rolf Kenneryd säger att en dispensansökan ska inges
            av regeringen. Jag önskar att så vore fallet, men Lisbeth Staaf-Igelström
            från Socialdemokraterna har här medgett att det inte handlar om
            att en dispensansökan ska inges. Det står tydligt i betänkandet
            att det är först om det kommer fram forskningsrön som säger att
            det är önskvärt med en hög etanolinblandning som dispensansökan
            ska inges.
          </note>
          <note>
            Jag skulle gärna vilja ha - om nu Rolf Kenneryd kan svara på
            frågan - ett förtydligande från Socialdemokraterna, inte bara
            att man läser upp ur utskottets betänkande. Kommer dispens att
            medges ...
          </note>
          <note type="speaker">
            Anf. 215 TREDJE VICE TALMANNEN:
          </note>
          <note>
            Repliken gäller Rolf Kenneryd.
          </note>
          <note type="speaker">
            Anf. 216 YVONNE RUWAIDA (mp):
          </note>
          <note>
            Fru talman! ... eller inte? Det är oerhört viktigt att vi får
            svar på denna fråga, för jag tror att olika partier som stöder
            betänkandet i denna del har olika uppfattning om vad det innebär.
          </note>
          <note type="speaker">
            Anf. 217 ROLF KENNERYD (c):
          </note>
          <note>
            Fru talman! Jag kan naturligtvis å regeringens vägnar inte utfärda
            några garantier på det sätt som
          </note>
          <note>
            Yvonne Ruwaida begär. Jag vet erfarenhetsmässigt att det inte
            är alltid som regeringen följer de tillkännagivanden som denna
            kammare utger. Men jag vet också erfarenhetsmässigt att chansen
            är så mycket större om det finns en bred majoritet bakom ett tillkännagivande.
            Därför beklagar jag att det inte är största möjliga majoritet
            bakom detta tillkännagivande.
          </note>
          <note type="speaker">
            Anf. 218 YVONNE RUWAIDA (mp):
          </note>
          <note>
            Fru talman! Jag hade gärna tillsammans med Rolf
          </note>
          <note>
            Kenneryd sett att dispensansökan skulle inges. Jag kan inte förstå
            att Rolf Kenneryd nu anser såsom socialdemokraterna tidigare här
            markerat, att dispensansökan bara ska inges om nya forskningsrön
            säger att det är behövligt. För det är det besked vi fick här
            från talarstolen.
          </note>
          <note>
            Jag förstår att Rolf Kenneryd inte är ansvarig för denna förvirring,
            men jag tyckte att det var viktigt att ta upp denna fråga.
          </note>
          <note type="speaker">
            Anf. 219 ROLF KENNERYD (c):
          </note>
          <note>
            Fru talman! Jag vill bara helt kort påpeka för
          </note>
          <note>
            Yvonne Ruwaida att det bästa sättet att påverka inte är att reservera
            sig, utan det är att medverka till ett beslut som är möjligt att
            genomföra. Det har jag försökt göra. Låt oss nu hålla trycket
            på regeringen uppe i denna fråga. Det är bästa sättet att få en
            god lösning till stånd så fort som möjligt.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 16 december.)
          </note>
          <note>
            15 § Beslut om fortsatt ärendebehandling
          </note>
          <note>
            Kammaren beslutade att ärendebehandlingen fick fortsättas vid
            arbetsplenum torsdagen den
          </note>
          <note>
            16 december.
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1999/2000:39 Registrering av fastighetsrättsliga förhållanden,
            m.m.
          </note>
          <note>
            Skrivelse
          </note>
          <note>
            1999/2000:37 1999 års redogörelse för tillämpningen av lagen
            (1991:572) om särskild utlänningskontroll
          </note>
          <note>
            17 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 15 december
          </note>
          <note>
            1999/2000:376 av Kenneth Johansson (c) till socialminister Lars
            Engqvist
          </note>
          <note>
            Tillgång till hjälpmedel
          </note>
          <note>
            1999/2000:377 av Johan Pehrson (fp) till statsrådet
          </note>
          <note>
            Maj-Inger Klingvall
          </note>
          <note>
            Balanserna hos Invandrarverket
          </note>
          <note>
            1999/2000:378 av Yilmaz Kerimo (s) till utrikesminister Anna
            Lindh
          </note>
          <note>
            Assyrier/syrianer
          </note>
          <note>
            1999/2000:379 av Henrik S Järrel (m) till finansminister Bosse
            Ringholm
          </note>
          <note>
            F-skattebevis
          </note>
          <note>
            1999/2000:380 av Gudrun Lindvall (mp) till försvarsminister Björn
            von Sydow
          </note>
          <note>
            Sotningsverksamheten
          </note>
          <note>
            1999/2000:381 av Gudrun Lindvall (mp) till miljöminister Kjell
            Larsson
          </note>
          <note>
            Miljögiftet triclosan
          </note>
          <note>
            1999/2000:382 av Göran Norlander (s) till justitieminister Laila
            Freivalds
          </note>
          <note>
            Sjöfyllerilagen
          </note>
          <note>
            1999/2000:383 av Göran Norlander (s) till näringsminister Björn
            Rosengren
          </note>
          <note>
            Lagstiftning angående vinterdäck
          </note>
          <note>
            1999/2000:384 av Sten Tolgfors (m) till finansminister Bosse
            Ringholm
          </note>
          <note>
            Valutaunionen
          </note>
          <note>
            1999/2000:385 av Carl Fredrik Graf (m) till finansminister Bosse
            Ringholm
          </note>
          <note>
            Förmånsbeskattning av tjänstebilar
          </note>
          <note>
            1999/2000:386 av Ulla-Britt Hagström (kd) till jordbruksminister
            Margareta Winberg
          </note>
          <note>
            Tjänsteutnämning vid universiteten
          </note>
          <note>
            1999/2000:387 av Margareta Viklund (kd) till utrikesminister
            Anna Lindh
          </note>
          <note>
            Assyrierna i Turkiet
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 18 januari 2000.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 15 december
          </note>
          <note>
            1999/2000:301 av Carl Erik Hedlund (m) till finansminister Bosse
            Ringholm
          </note>
          <note>
            Inköp från utlandet
          </note>
          <note>
            1999/2000:318 av Henrik Landerholm (m) till försvarsminister
            Björn von Sydow
          </note>
          <note>
            Informationskrigföring
          </note>
          <note>
            1999/2000:331 av Ewa Larsson (mp) till näringsminister Björn
            Rosengren
          </note>
          <note>
            Central jämställdhetsverksamhet
          </note>
          <note>
            1999/2000:334 av Carina Adolfsson (s) till näringsminister Björn
            Rosengren
          </note>
          <note>
            Brist på utbildade yrkesarbetare
          </note>
          <note>
            1999/2000:336 av Ulla-Britt Hagström (kd) till socialminister
            Lars Engqvist
          </note>
          <note>
            Legitimation för utländska läkare
          </note>
          <note>
            1999/2000:337 av Maria Larsson (kd) till näringsminister Björn
            Rosengren
          </note>
          <note>
            Konkurrensnackdelar för datakommunikation
          </note>
          <note>
            1999/2000:339 av Agneta Ringman (s) till socialminister Lars
            Engqvist
          </note>
          <note>
            Brist på reumatologspecialister
          </note>
          <note>
            1999/2000:341 av Amanda Agestav (kd) till näringsminister Björn
            Rosengren
          </note>
          <note>
            Den svenska elförsörjningen
          </note>
          <note>
            1999/2000:342 av Ulla-Britt Hagström (kd) till statsrådet Mona
            Sahlin
          </note>
          <note>
            Familjehemmens ställning på arbetsmarknaden
          </note>
          <note>
            1999/2000:345 av Sten Tolgfors (m) till statsminister
          </note>
          <note>
            Göran Persson
          </note>
          <note>
            Koordination i Regeringskansliet
          </note>
          <note>
            1999/2000:346 av Kent Härstedt (s) till socialminister Lars Engqvist
          </note>
          <note>
            Transplanterade patienter
          </note>
          <note>
            1999/2000:348 av andre vice talman Eva Zetterberg
          </note>
          <note>
            (v) till utrikesminister Anna Lindh
          </note>
          <note>
            Israel och tortyr
          </note>
          <note>
            1999/2000:353 av Lena Ek (c) till finansminister
          </note>
          <note>
            Bosse Ringholm
          </note>
          <note>
            Skatteväxling
          </note>
          <note>
            1999/2000:358 av Göte Jonsson (m) till näringsminister Björn
            Rosengren
          </note>
          <note>
            Sårbarheten inom eldistributionen
          </note>
          <note>
            1999/2000:360 av Carina Hägg (s) till försvarsminister Björn
            von Sydow
          </note>
          <note>
            Lottorna
          </note>
          <note>
            1999/2000:362 av Susanne Eberstein (s) till statsrådet
          </note>
          <note>
            Ingela Thalén
          </note>
          <note>
            Föräldrapenning
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 18 januari 2000.
          </note>
          <note>
            19 § Kammaren åtskildes kl. 18.00.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 8 § anf. 35 (delvis), av talmannen därefter t.o.m.
            9 § anf. 71 (delvis), av andre vice talmannen därefter t.o.m.
            anf. 127, av talmannen därefter t.o.m. 14 § anf. 189 (delvis)
          </note>
          <note>
            och av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
