<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--32</head>
          <docDate when="1999-11-24">1999-11-24</docDate>
        </div>
      </front>
      <body>
        <div>
          <note>
            17.00 - 17.30
          </note>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 18 november.
          </note>
          <note>
            2 § Meddelande om bordläggningsdebatt
          </note>
          <note>
            Talmannen meddelade att torsdagen den
          </note>
          <note>
            25 november kl. 12.00 skulle arbetsplenum inledas med en debatt
            i samband med bordläggningen av totalförsvarspropositionen.
          </note>
          <note>
            3 § Meddelande om särskilt anordnad debatt om Sveriges anslutning
            till EMU
          </note>
          <note>
            Talmannen meddelade att särskilt anordnad debatt om Sveriges
            anslutning till EMU skulle anordnas tisdagen den 30 november kl.
            13.00.
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            1999/2000:A1-A5 till arbetsmarknadsutskottet
          </note>
          <note>
            5 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Konstitutionsutskottets betänkande 1999/2000:KU7
          </note>
          <note>
            Kulturutskottets betänkanden 1999/2000:KrU3, KrU4
          </note>
          <note>
            och KrU6
          </note>
          <note>
            Arbetsmarknadsutskottets betänkande
          </note>
          <note>
            1999/2000:AU4
          </note>
          <note>
            6 § Förhör m.m. hos kommissionen för granskning av de svenska
            säkerhetstjänsternas författningsskyddande verksamhet
          </note>
          <note>
            Föredrogs konstitutionsutskottets betänkande 1999/2000:KU4
          </note>
          <note>
            Förhör m.m. hos kommissionen för granskning av de svenska säkerhetstjänsternas
            författningsskyddande verksamhet (prop. 1998/99:140)
          </note>
          <note type="speaker">
            Anf. 1 PER-SAMUEL NISSER (m):
          </note>
          <note>
            Fru talman! Vi ska nu debattera konstitutionsutskottets ärende
            4, Förhör m.m. hos kommissionen för granskning av de svenska säkerhetstjänsternas
            författningsskyddande verksamhet.
          </note>
          <note>
            Regeringen har i en proposition lagt fram förslag till den lag
            där den av regeringen tillkallade granskningskommissionen får
            vissa befogenheter. Dessa befogenheter regleras i en särskild
            lag, förfarandelagen.
          </note>
          <note>
            Den svenska militära och civila underrättelsetjänsten, som har
            till uppgift att skydda landets intressen, har vid några tidigare
            tillfällen granskats och utvärderats. Dock har inte någon heltäckande
            eller uttömmande kartläggning hittills gjorts. I mars 1999
          </note>
          <note>
            beslutade regeringen att tillsätta en kommission som ska granska
            den författningsskyddande verksamheten som bedrivits vad gäller
            hot som härrör ur inrikes förhållanden. Det kan gälla svenska
            politiska ytterlighetsorganisationer och grupperingar som man
            har bedömt utgjort ett hot mot rikets säkerhet.
          </note>
          <note>
            Direktiven avser tiden från andra världskriget fram till dess
            kommissionen har arbetat klart. Kommissionen ska beskriva omfattningen
            av bevakningen av de personer som har haft anknytning till svenska
            ytterlighetsorganisationer. Man ska se på metoderna för insamling
            av uppgifter, se i vilken utsträckning kopplingar har funnits
            mellan säkerhetstjänsterna och andra myndigheter, organisationer
            eller politiska partier. Vidare ska också de avvägningar som har
            gjorts av den politiska, polisiära och militära ledningen under
            granskningsperioden redovisas och värderas.
          </note>
          <note>
            Man ska även värdera de hotbildsanalyser som legat till grund
            för säkerhetstjänsternas arbete.
          </note>
          <note>
            Kommissionen föreslås bl.a. få rätt att hålla förhör under straffansvar
            med dem som antas kunna lämna upplysningar som har betydelse för
            kommissionen.
          </note>
          <note>
            Man kommer även att vid vite kunna förelägga enskilda att visa
            upp handlingar eller att inställa sig till förhör.
          </note>
          <note>
            Den som hörs av kommissionen under straffansvar ska ha samma
            rätt och skyldighet att lämna uppgifter som han eller hon skulle
            ha haft vid en rättegång. Dock är det viktigt att påpeka att denna
            kommission inte är en domstol.
          </note>
          <note>
            Kommissionen får rätt att utan hinder av sekretess från myndigheter
            inhämta uppgifter som kan ha betydelse för granskningen.
          </note>
          <note>
            Hela denna kommission ska ju betraktas som en unik företeelse
            och kommer inte, som man har skrivit, att vara modell för framtida
            granskningsorgan.
          </note>
          <note>
            Kommissionen kommer att inta en unik ställning i det svenska
            rättssystemet och även ur konstitutionell synpunkt.
          </note>
          <note>
            Som jag nämnde inledningsvis har några utredningsuppdrag kring
            underrättelse- och säkerhetstjänsterna tidigare genomförts.
          </note>
          <note>
            År 1997 fick Humanistisk-samhällsvetenskapliga forskningsrådet,
            HSFR, ett forskningsuppdrag kring militär säkerhets- och underrättelsetjänst.
          </note>
          <note>
            Försvarets underrättelsenämnd, FUN, har till uppgift att följa
            underrättelsetjänsten inom Försvarsmakten och Försvarets radioanstalt
            och även myndigheter som bedriver underrättelsetjänst och lyder
            under Försvarsdepartementet.
          </note>
          <note>
            Registernämnden har till uppgift att i ärenden om registerkontroll
            pröva frågor om utlämnande av uppgifter i polisregister och granska
            Säkerhetspolisens registrering av uppgifter i polisregister.
          </note>
          <note>
            Nämnas bör alltså att det har förekommit undersökningskommissioner
            i Sverige tidigare, dock inte lika omfattande som denna. Undersökningskommissioner
            har även förekommit i våra grannländer Norge och Danmark.
          </note>
          <note>
            När det gäller den svenska kommissionens arbete så ligger det
            naturligtvis i såväl riksdagens som regeringens och de berörda
            myndigheternas intresse att kommissionen ska leva upp till syftet
            med granskningen för att med respekt kunna hävda säkerhetstjänsternas
            verksamhet framgent.
          </note>
          <note>
            Dock är Moderata samlingspartiet kritiskt till på vilket sätt
            regeringen har hanterat ärendet. I frågor av stort nationellt
            intresse har det i vårt land varit tradition och ansetts vara
            viktigt att uppnå en bred politisk samsyn. I denna fråga har regeringen
            emellertid inte gjort några ansträngningar för att försöka få
            till stånd överläggningar eller breda uppslutningar. Regeringen
            har inte heller gett övriga tillfälle att lämna synpunkter under
            arbetet med att precisera och utforma kommissionens uppdrag eller
            sammansättning. Moderata samlingspartiet anser här att regeringen
            borde ha kallat till partiöverläggningar i frågan.
          </note>
          <note>
            När vi ser på förslaget till förfarandelag i konstitutionsutskottets
            betänkande har Moderata samlingspartiet några avvikande meningar,
            och de finns i reservationerna. Jag har nämnt frågan kring kommissionens
            sammansättning och tänkte ta upp en fråga till.
          </note>
          <note>
            Det gäller frågan om tillgång till uppgifter hos myndigheter.
            Det kan gälla arkiv för organisationer, företag, föreningar, släktföreningar,
            politiska föreningar och enskilda. När det gäller enskilda som
            lämnar in uppgifter till arkiv som deposition eller gåva träffas
            i samband med överlämnandet oftast en överenskommelse om tillgängligheten
            till arkivet. Det är alltså ett privaträttsligt avtal i detta
            fall. Arkivet kan innehålla dagboksanteckningar, brev, handlingar,
            diverse minnesanteckningar m.m. Det avtal som upprättas kan gälla
            när och under vilka former som arkivet ska vara tillgängligt,
            t.ex. ett förbehåll för datum för frisläppande av materialet som
            inte får ändras utan givarens eller deponentens medgivande. Det
            kan också vara ett förbehåll att materialet inte ska släppas förrän
            givaren varit död ett antal år. Han har då i detta fall inte någon
            möjlighet att bevaka sin rätt om detta sker.
          </note>
          <note>
            Det förslag som nu föreligger kan bli ett dråpslag för arkivhanteringen
            i Sverige. Det upphäver i praktiken ett avtal som enskilda människor
            har ingått med arkivinstituten. Man kan fråga sig vem som kommer
            att våga lämna in material i fortsättningen. Kommer man att plocka
            tillbaka material nu om detta förslag till lag antas? Hur ska
            arkivinstituten framgent kunna sluta avtal med enskilda om deras
            arkiv? Det kan alltså vara stor risk för framtida forskning om
            enskilda människor kommer att tveka att arkivera material framgent.
            Det bör göras ett undantag från myndighetens skyldighet att lämna
            uppgifter i detta sammanhang.
          </note>
          <note>
            Fru talman! Jag vill avsluta med att yrka bifall till reservation
            1 under mom. 4. I övrigt ställer vi oss naturligtvis bakom de
            reservationer där moderaterna finns med.
          </note>
          <note type="speaker">
            Anf. 2 MATS EINARSSON (v):
          </note>
          <note>
            Fru talman! Jag ska börja med att understryka att regeringens
            beslut den 25 mars i år att tillkalla en granskningskommission
            var ett mycket klokt och välmotiverat beslut. Beslutet satt i
            och för sig långt inne, och man kan tycka att det borde ha fattats
            långt tidigare. Men låt oss så här i efterhand ha överseende med
            regeringens beslutsvånda och i stället koncentrera oss på vad
            som kan göras för att kommissionens arbete ska bli framgångsrikt.
          </note>
          <note>
            Granskningskommissionen ska som bekant granska "den författningsskyddande
            verksamhet som de svenska säkerhetstjänsterna har bedrivit när
            det gäller hot som härrör ur inrikes förhållanden". Det handlar
            alltså om den verksamhet som har bedrivits av SÄPO
          </note>
          <note>
            och IB:s inrikesavdelning och kanske av andra organisationer.
          </note>
          <note>
            Vi har under årens lopp fått vissa inblickar i hur dessa inrikes
            hot såg ut. Snickaren Torsten Leander fick efter en lång strid
            ut sina SÄPO-papper. Det visade sig att den svenska författningens
            försvarare inom säkerhetstjänsten lyckats utröna att Leander deltagit
            i ett möte med tidningsföreningen Folket i
          </note>
          <note>
            Bild/Kulturfront, m.fl. liknande förseelser. Av detta skäl hade
            Leander stått under bevakning och av detta skäl betraktades han
            som en säkerhetsrisk.
          </note>
          <note>
            Den ändring av sekretesslagen i våras som skulle göra det möjligt
            för oss sannolikt, eventuellt, övervakade att få se vad SÄPO antecknat
            om oss har inte blivit någon succé. De flesta av oss som begärt
            besked har fått till svar ett förtryckt brev där det står att
          </note>
          <note>
            SÄPO inte ens kan berätta om vi finns i SÄPO:s register eller
            ej, för då kunde alla spioner ta reda på om SÄPO var dem på spåren
            eller inte. I vissa fall gäller tydligen inte detta, för några
            få har faktiskt fått se delar av sina akter.
          </note>
          <note>
            Jag hörde om en hedersman här i Stockholm, aktiv i facket och
            i olika folkrörelser under hela sitt liv, som faktiskt fått ynnesten
            att läsa SÄPO:s anteckningar - i varje fall delar därav - från
            50- och 60-
          </note>
          <note>
            talen. Där kunde han bl.a. läsa om sig själv att han vid ett
            bestämt datum hade delat ut flygblad mot hyreshöjningar vid, tror
            jag, Skanstull. Hur hette det? "Hot som härrör ur inrikes förhållanden".
          </note>
          <note>
            Man kan raljera över säkerhetspolisens Grönköpingsmässiga jakt
            på förre förrädaren Peterzohn men det finns också en allvarlig
            sida. Människor har fått karriärer stoppade. Deras brev har lästs.
            Deras telefonsamtal har avlyssnats. De har misstänkliggjorts inför
            chefer, arbetskamrater och släktingar; detta utan möjlighet till
            försvar eller upprättelse.
          </note>
          <note>
            Av allt att döma har officiella och hemliga säkerhetstjänster
            använt sina ansenliga resurser till att övervaka och förfölja
            människor som inte gjort annat än utnyttjat sina demokratiska
            rättigheter. I varje fall har resultatet varit minst sagt magert.
            Inga revolutionära vapengömmor har avslöjats. Inga kupplaner har
            uppdagats. Revolutionära konspirationer mot kung och fosterland?
            Icke en enda.
          </note>
          <note>
            Det fåtal spioner som trots allt ertappats har som bekant kommit
            från helt andra kretsar än de som
          </note>
          <note>
            SÄPO ägnat sin uppmärksamhet.
          </note>
          <note>
            Fru talman! Motiven för tillsättandet av granskningskommissionen
            är synnerligen starka.
          </note>
          <note>
            Jag går nu över till själva betänkandet och ska då koncentrera
            mig på två näraliggande frågor som båda rör sekretessen. Kommissionen
            ska enligt förslaget få möjlighet att förhöra personer under straffansvar.
            Det är bra men det garanterar självfallet inte öppenhet och sanningsenlighet.
            Hemlighetsmakeri, förställning och vilseledande är mer eller mindre
            reguljära arbetsmetoder i underrättelse- och säkerhetsbranschen.
            Offentlighet och öppenhet är begrepp som endast med största svårighet
            förstås av dem som haft i arbetsuppgift, för att inte säga livsuppgift,
            att hålla tyst.
          </note>
          <note>
            Att tala öppet inför en granskningskommission, som dessutom tillkommit
            efter krav från bl.a. dem som säkerhetstjänsten bevakat, kan säkert
            vara förknippat med psykologiska spärrar. Det får därför inte
            råda någon som helst tvekan om att staten denna gång faktiskt
            vill att de som hörs berättar sanningen - hela sanningen och inget
            annat än sanningen.
          </note>
          <note>
            Därmed kommer vi in på Folkpartiets och Centerns reservation
            nr 8. Där krävs det att huvudregeln i kommissionens arbete ska
            vara offentlighet. Det kan låta sympatiskt och verka vara i överensstämmelse
            med granskningens syften men i praktiken kommer detta, menar jag,
            tvärtom att motverka dessa syften.
          </note>
          <note>
            Det är först när de som hörs känner sig trygga i förvissningen
            om att deras öppenhet inför kommissionen inte på något sätt kan
            skada statens säkerhet och intressen som granskningen kan bli
            effektiv. Ett krav på offentlighet i detta skede av granskningen
            kommer bara att leda till att de känsligaste och kanske mest intressanta
            uppgifterna förblir dolda.
          </note>
          <note>
            Ett visst mått av sekretess är alltså nödvändigt för att få upp
            alla relevanta fakta på kommissionens bord.
          </note>
          <note>
            Men frågan är hur kommissionens slutrapport ska behandlas. Rimligen
            kommer denna rapport att kunna innehålla uppgifter som är sekretessbelagda
            men detta kan komma i konflikt med kommissionens syfte, nämligen
            att granskningen ska resultera i "ett samlat, uttömmande och definitivt
            klarläggande av säkerhetstjänsternas inrikes verksamhet inom det
            aktuella området". Ett sådant klarläggande är ju av föga värde
            om det bara är kommissionen själv plus regeringen som får ta del
            av det. Det måste alltså finnas möjlighet att göra undantag från
            sekretessen så att svenska folket känner att inga hundar längre
            finns begravda och att inga kvarvarande skelett göms i garderoberna.
          </note>
          <note>
            Enligt gällande lagstiftning är det endast regeringen som kan
            bevilja ett sådant undantag från sekretess.
          </note>
          <note>
            Det är i det här fallet synnerligen olyckligt. Regeringar har
            aldrig, oavsett partifärg och oavsett nation, gått i spetsen för
            offentlighet när det gäller de egna säkerhetstjänsternas påstådda
            inkompetens, lagöverträdelser eller konspirationsbenägenhet. Varje
            hemlighållande av delar av kommissionens resultat kommer att hos
            allmänheten väcka en på erfarenhet grundad misstanke om att avsikten
            bara är att undvika offentlig tvätt av egen eller närståendes
            smutsiga byk.
          </note>
          <note>
            Regeringen har trots allt varit högsta politiskt ansvariga organ
            för den verksamhet som kommissionen ska granska. Därför borde
            de slutliga besluten om vad som bör och inte bör berättas för
            svenska folket inte fattas av en instans som själv indirekt är
            granskad. De besluten bör således inte fattas av regeringen utan
            av en utomstående instans.
          </note>
          <note>
            Vänsterpartiet och Miljöpartiet förordar i reservation nr 10
            att beslut om undantag från sekretess när det gäller kommissionens
            slutrapport ska kunna fattas inte bara av regeringen utan också
            av någon annan instans. Av grundlagsskäl måste det bli riksdagen,
            och då närmast konstitutionsutskottet, som måhända inte definitionsmässigt
            står över alla tänkbara misstankar men som väl är det närmaste
            man kan komma i denna världen.
          </note>
          <note>
            Fru talman! Vänsterpartiet står alltså i de flesta avseenden
            bakom utskottets betänkande och därmed bakom propositionen. I
            de fall vi har en avvikande mening framgår detta av vår motion
            och av de reservationer som finns i betänkandet. Här och nu begränsar
            jag mig dock till att yrka bifall till reservation nr 10 angående
            hävande av sekretess.
          </note>
          <note type="speaker">
            Anf. 3 INGVAR SVENSSON (kd):
          </note>
          <note>
            Fru talman! I stort sett har vi kristdemokrater inga invändningar
            mot de befogenheter som i och med beslutet om detta betänkande
            ges till den s.k. granskningskommissionen, utom på en punkt. Vi
            anser nämligen att förhören inför kommissionen bör ledas av någon
            som är eller har varit ordinarie domare.
          </note>
          <note>
            Kraven på rättssäkerhet vid förfarandet inför kommissionen talar
            för detta.
          </note>
          <note>
            Lagrådet har noga utvecklat skälen för att förhören bör ledas
            av någon som har en betydande förtrogenhet med främst rättegångsbalken.
            Lagrådet har framhållit att den formella hanteringen vid ett förhör
            beträffande t.ex. sekretessfrågor och frågan om en parts rätt
            att vägra yttra sig förutsätter en sådan förtrogenhet. Vidare
            har Lagrådet betonat vikten av att förhörspersonen med hänsyn
            till lagens bestämmelse om straffansvar har en klar uppfattning
            om vad förhöret avser.
          </note>
          <note>
            Frågan om vem som ska leda förhöret, fru talman, är enligt vår
            uppfattning av sådan betydelse att den bör regleras i lag. Jag
            ber därför att få yrka bifall till reservation nr 7.
          </note>
          <note type="speaker">
            Anf. 4 ÅSA TORSTENSSON (c):
          </note>
          <note>
            Fru talman! Centerpartiet välkomnade regeringens tidigare beslut
            att tillkalla en granskningskommission.
          </note>
          <note>
            Granskningskommissionen kommer, till skillnad från tidigare svenska
            kommissioner, att bli en unik kommission. Den blir unik därför
            att den utrustats med särskilda befogenheter. Den blir unik i
            en annan mening, eftersom det blir den första heltäckande och
            uttömmande kartläggningen och granskningen av den polisiära och
            militära övervakningen och åsiktsregistreringen av svenska medborgare
            under efterkrigstiden.
          </note>
          <note>
            Man kan på goda grunder anta att Granskningskommissionen kommer
            att ställas inför svåra intressavvägningar. I ena vågskålen kommer
            kravet på att kommissionens arbete ska genomföras på ett sådant
            sätt att inte underrättelse- och säkerhetsorganisationens möjligheter
            att tillvarata svenska intressen och att inte heller i övrigt
            Sveriges relationer med andra länder skadas. I den andra vågskålen
            kommer de ofta berättigade kraven från allmänheten och forskningen
            på insyn och öppenhet.
          </note>
          <note>
            Centerpartiet anser att kommissionen har goda chanser att skapa
            en tilltro hos allmänheten att en korrekt beskrivning av omfattningen
            av och karaktären på verksamheten gjorts. Inte minst mot bakgrund
            av den kritik som Palmekommissionerna har ådragit sig för sina
            arbetsmetoder och sin verksamhet är det viktigt att Granskningskommissionen
            nu lyckas med sitt uppdrag. Erfarenheterna från Palmekommissionerna
            är tämligen dystra i den meningen att de varken lyckats undanröja
            spekulationer och misstro eller skapat klarhet och stärkt tilltron
            till myndigheterna.
          </note>
          <note>
            En utgångspunkt för att kommissionens arbete ska lyckas är att
            en öppen och förutsättningslös granskning kommer till stånd. Därför
            är det enligt Centerpartiets mening motiverat att resa höga krav
            på rättssäkerhetsgarantier när det gäller kommissionens verksamhet.
            Det är kraven på öppenhet och rättssäkerhet som har varit ledstjärnor
            i vårt ställningstagande. Låt oss en gång för alla slå fast det
            svenska folkets rätt till att få ta del av sin nutidshistoria.
          </note>
          <note>
            Utskottsmajoriteten har ställt sig bakom regeringens förslag
            att vid sidan av förhör under straffansvar tillåta andra utredningsmetoder
            såsom att föra informella samtal utan straffansvar. Centerpartiet
            kan inte finna godtagbara eller rimliga skäl för denna ordning.
          </note>
          <note>
            Vi är oroliga för vilka konsekvenserna blir av att vissa kommer
            att tvingas tala under straffansvar med sanningsplikt medan andra
            inte kommer att vara underkastade samma krav och samma regler.
          </note>
          <note>
            Hur ska reglerna tillämpas? Vilken tilltro ska man tillmäta respektive
            utsaga? Kommer kommissionen att tillmäta en utsaga utan straffansvar
            lika stort värde som en utsaga avgiven under straffansvar? Vad
            är vitsen med att tillsätta en granskningskommission om den inte
            kan vara säker på att det som den får höra sägs under sanningsplikt?
          </note>
          <note>
            Konsekvenserna av att förhören under straffansvar hos kommissionen
            ges samma räckvidd som vittnesförhör i domstol, däribland möjligheten
            för kommissionen att vitesförelägga den hörde om vederbörande
          </note>
          <note>
            "utan giltigt skäl vägrar yttra sig eller besvara en fråga",
            får i denna situation märkliga effekter. En del tvingas alltså
            under viteshot yttra sig medan andra kommer att kunna prata helt
            utan sanningsplikt eller viteshot. Är detta verkligen rimligt?
          </note>
          <note>
            Huvudregeln ska enligt utskottsmajoriteten vara att kommissionens
            förhör och sammanträden inte ska vara offentliga. Vi kan förstå
            en oro över att försvarsoch utrikessekretesshänsyn annars skulle
            riskeras.
          </note>
          <note>
            Detta måste vägas mot allmänhetens krav på insyn i kommissionens
            verksamhet, vilket i sin tur kan påverka det förtroende som kommissionen
            kommer att åtnjuta.
          </note>
          <note>
            Vi vill därför att sekretessen ska utformas med ett rakt skaderekvisit
            så att först om skada eller men kan antas uppstå om uppgiften
            röjs ska sekretess gälla.
          </note>
          <note>
            Det är en bakvänd och sluten ordning att förorda omvänt skaderekvisit,
            att sekretess ska råda såvitt det inte står klart att uppgiften
            kan röjas utan skada eller men.
          </note>
          <note>
            Utskottsmajoriteten har också ställt sig bakom de av regeringen
            föreslagna inskränkningarna i den grundlagsskyddade meddelarfriheten.
            Rent principiellt måste man vara oerhört försiktig i att inskränka
            grundlagsfästa fri- och rättigheter.
          </note>
          <note>
            Parallellt med Granskningskommissionen har regeringen anslagit
            20 miljoner till ett särskilt forskningsprogram om den militära
            underrättelsetjänsten och säkerhetstjänsten från 1920 till 1980.
            Detta är bra. Centerpartiet anser att forskningsuppgifterna är
            angelägna och att vetenskapens bidrag är ovärderligt för att vi
            en gång ska kunna förstå vad som egentligen hände.
          </note>
          <note>
            Det får dock inte råda några tvivel om att Granskningskommissionens
            uppdrag kommer att genomföras på bekostnad av forskningsprogrammet,
            utan
          </note>
          <note>
            Centerpartiet vill påminna om och betona att forskningen och
            Granskningskommissionen fyller olika funktioner och att det ena
            inte kan utesluta det andra.
          </note>
          <note>
            För att säkra forskarnas samverkan med kommissionen bör bestämmelser
            om detta tas in i lagen.
          </note>
          <note>
            Fru talman! Jag yrkar härmed bifall till reservationerna 2, 8
            och 9.
          </note>
          <note type="speaker">
            Anf. 5 HELENA BARGHOLTZ (fp):
          </note>
          <note>
            Fru talman! Sverige, liksom alla andra länder, har en säkerhetspolis
            och en militär säkerhetstjänst. De syftar till att skapa kunskap
            om potentiella hot mot
          </note>
          <note>
            Sverige och avslöja olovlig underrättelseverksamhet, men också
            till att skydda Sverige mot illegala aktiviteter i vårt eget land.
            Sådana hot finns och har funnits.
          </note>
          <note>
            Under och efter kriget har det funnits hot mot
          </note>
          <note>
            Sverige från odemokratiska politiska riktningar, främst från
            nazister och kommunister. Såväl nazister som kommunister i Sverige
            har under vissa perioder framträtt som öppna förespråkare för
            att främmande makt ska ockupera Sverige.
          </note>
          <note>
            De svenska kommunisterna följde fram till 1960-
          </note>
          <note>
            talet Moskvas minsta vink. De svenska kommunisterna stödde Stalins
            samarbete med Hitler, Hitlers ockupation av Norge, kommunisternas
            maktövertagande i
          </note>
          <note>
            Tjeckoslovakien, Sovjets krossande av Ungernrevolten - för att
            nämna några exempel. Kommunistledaren C H Hermansson hyllade Stalin
            efter dennes död som "mänsklighetens störste lärare".
          </note>
          <note>
            Ända in på slutet av 1970-talet spelade det sovjetiska kommunistpartiet
            en avgörande roll vid vpk:s kongress. Så sent som på Vänsterpartiet
            kommunisternas partikongress 1989 - strax innan Östeuropas frigörelse
            - sändes hyllningstelegram till de östtyska och rumänska kommunistpartierna.
          </note>
          <note>
            Rader av svenska kommunister - också riksdagsledamöter - fick
            utbildning på partiskolor i öst, främst på den östtyska partihögskolan
            i Rostock. Det finns ingen anledning att tro annat än att också
            många svenska kommunister skulle ha hjälpt en ockupationsmakt
            i likhet med det som baltiska kommunister och kommunister i Central-
            och Östeuropa gjorde.
          </note>
          <note>
            Mot den bakgrunden fanns det goda skäl för svensk säkerhetspolis
            att under efterkrigstiden övervaka svenska kommunister. Den sanningskommission
            som Folkpartiet krävt under många år handlar inte om detta utan
            om de former som valdes för en sådan övervakning och om hur frågan
            fram till nu har hanterats.
          </note>
          <note>
            En sanningskommission ska ha i uppdrag att redovisa ett samlat,
            uttömmande och definitivt klarläggande av säkerhetstjänstens inrikes
            verksamhet. Det vi från Folkpartiet främst avser är naturligtvis
            det förhållandet att det socialdemokratiska partiet syns ha varit
            inblandat som parti, att man har övervakat svenska medborgare
            på vad som verkar vara ganska lösa grunder och att själva övervakningen
            möjligen har skett i strid mot gällande regler.
          </note>
          <note>
            Efter det att socialdemokraterna i riksdagen har röstat emot
            detta krav på en sannningskommission har regeringen under våren
            slutligen tvingats besluta om direktiv för en kommission för granskning
            av den svenska säkerhetstjänsten. I den nu föreliggande propositionen
            föreslås en lag som ger kommissionen vissa befogenheter, bl.a.
            att hålla förhör under straffansvar med den som antas kunna lämna
            upplysningar och utan hinder av sekretess inhämta uppgifter från
            myndigheter som kan antas ha betydelse för kommissionens verksamhet.
          </note>
          <note>
            Vi i Folkpartiet anser att lagförslaget i allt väsentligt är
            bra, men vi har några invändningar när det gäller sekretess och
            meddelarskydd. Mot bakgrund av hur frågan om säkerhetstjänsternas
            inrikes verksamhet tidigare har hanterats av statsmakterna är
            det mycket väsentligt att medborgarnas insyn och kunskap om kommissionens
            verksamhet inte i onödan begränsas av sekretessregler.
          </note>
          <note>
            När det gäller sekretessreglerna menar vi därför att huvudregeln
            i kommissionens arbete bör vara offentlighet - inte sekretess.
            Till följd av det bör sekretessreglerna utformas med s.k. rakt
            skaderekvisit, dvs. att sekretess gäller bara om viss skada eller
            men uppstår om uppgiften lämnas ut, i stället för det omvända
            skaderekvisitet som regeringen föreslår, som innebär att sekretess
            gäller om det inte står klart att uppgiften kan röjas utan att
            skada eller men uppstår. Detta innebär att regeringens förslag
            medför att sekretess kommer att vara huvudregeln i kommissionens
            arbete.
          </note>
          <note>
            Av samma skäl anser Folkpartiet liberalerna att den grundlagsstadgade
            rätten att fritt meddela uppgifter och underrättelser för publiceringar,
            det som vi kallar meddelarfrihet, inte ska kunna begränsas såsom
            regeringen föreslår.
          </note>
          <note>
            Jag vill slutligen, fru talman, också nämna att när det gäller
            ordförandeskapet vid förhör delar vi reservanternas synpunkt att
            det är väldigt viktigt att det är någon som har varit eller är
            ordinarie domare som leder förhören. Det har också framhållits
            från Lagrådets sida.
          </note>
          <note>
            Med detta, fru talman, vill jag yrka bifall till reservationerna
            7 och 8.
          </note>
          <note type="speaker">
            Anf. 6 MATS EINARSSON (v) replik:
          </note>
          <note>
            Fru talman! Eftersom Helena Bargholtz gjorde ett par något anmärkningsvärda
            påståenden i sitt anförande, skulle jag för det första vilja fråga
            om Bargholtz har något enda exempel på att svenska kommunister
            förordat att Sverige ska ockuperas av främmande makt. Det vore
            i så fall ett historiskt faktum av visst intresse.
          </note>
          <note>
            För det andra: Finns det något fall där svenska kommunister ertappats
            med att konspirera mot författningen eller på något annat sätt
            hotat den svenska författningen?
          </note>
          <note>
            Jag tror inte att Helena Bargholtz kan ge något sådant exempel.
            Då undrar jag om hon kan se någon förklaring till att man, trots
            den massiva övervakningen av dessa påstådda presumtiva landsförrädare,
            inte hittat något fall som har motiverat övervakningen.
          </note>
          <note type="speaker">
            Anf. 7 HELENA BARGHOLTZ (fp) replik:
          </note>
          <note>
            Fru talman! Bakgrunden är att man kände stor oro från svenska
            myndigheters och politikers sida för det engagemang, den följsamhet
            och den lyhördhet som ledande svenska kommunister visade mot Sovjet.
            Det är det som är bakgrunden till att man har gått in i denna
            sanningskommission. Det må vara fel, men jag förklarar att bakgrunden
            är den starka oro som man kände för det svenska kommunistpartiets
            starka engagemang i och solidaritet med vad som hände i öststaterna.
          </note>
          <note type="speaker">
            Anf. 8 MATS EINARSSON (v) replik:
          </note>
          <note>
            Fru talman! Det är naturligtvis känt att det fanns en i skarpa
            färger utmålad propagandabild av vad kommunisterna var för några
            och vad de stod för. Det kan möjligtvis användas som en delförklaring
            till varför det som skedde skedde. Men det kan knappast motivera
            en övervakning av människor som icke hotade demokratin, författningen
            eller statens intressen. Jag konstaterar bara att det inte finns
            några sådana exempel, och Helena Bargholtz kan inte ge några sådana
            här i dag heller.
          </note>
          <note type="speaker">
            Anf. 9 HELENA BARGHOLTZ (fp) replik:
          </note>
          <note>
            Fru talman! Ett skäl till att vi inte kan göra det är att den
            verksamhet som svensk säkerhetstjänst har ägnat sig åt har varit
            så sluten. Därför kräver vi en öppen redovisning - öppen absolut
            så långt det går -
          </note>
          <note>
            för att få reda på vad som kan ha begåtts. Men de markeringar
            som har gjorts och de tal som har hållits av ledande svenska kommunister
            ger, tycker vi i
          </note>
          <note>
            Folkpartiet, en förklaring till att det fanns oro för detta i
            Sverige.
          </note>
          <note type="speaker">
            Anf. 10 PER LAGER (mp):
          </note>
          <note>
            Fru talman! Miljöpartiet välkomnar givetvis också tillsättningen
            av granskningskommissionen, och vi är väldigt glada över det beslut
            som vi kommer att fatta i dag angående den särskilda lagstiftningen.
          </note>
          <note>
            Förra året krävde Miljöpartiet just att en granskningskommission
            skulle tillsättas och behandla tiden från 1945 fram till i dag.
            Det fanns då motioner i den riktningen även från Vänsterpartiet
            och Kristdemokraterna.
          </note>
          <note>
            Eftersom kommissionen nu är tillsatt, faller givetvis vårt yrkande
            i betänkandet. Man kan väl säga att nu äntligen ska denna eventuellt
            smutsiga byk kunna tvättas ordentligt. Åtminstone ska kravet på
            att få upp sanningen på bordet om säkerhetstjänsternas verksamhet
            fram till i dag inte behöva upprepas. Det är nu det ska ske.
          </note>
          <note>
            För att fullgöra sitt uppdrag effektivt och rättssäkert krävs
            bestämda befogenheter som är reglerade i en särskild förfarandelag,
            just den som vi ska besluta om i dag. Granskningskommissionen
            sägs i betänkandet tillgodose ett unikt behov och blir därför
            en icke mönsterbildande företeelse, en engångsföreteelse.
          </note>
          <note>
            Även om vi i dag uttrycker en sådan önskan, vet vi självklart
            ingenting om framtiden. Den kan förvisso ha flera unika utredningsuppdrag
            i sitt sköte. Om det vet vi ingenting. Men vi utgår i alla fall
            från att just denna särskilda kommission knappast kommer att bli
            något slags modell för framtida granskningsorgan.
          </note>
          <note>
            Att ha möjlighet att tiga om vanärande handling, fru talman,
            enligt 36 kap. 6 § rättegångsbalken, riskerar att göra kommissionen
            tandlös. I princip kan ju vilken handling som helst, om den blir
            offentlig och medierna har fått presentera den, tänkas komma att
            innebära att en person drabbas av allmänt starkt ogillande. Därför
            bör just denna paragraf inte vara tilllämplig enligt vår mening.
          </note>
          <note>
            Tillsammans med Vänstern har Miljöpartiet reserverat sig till
            förmån för följande från majoritetsskrivningen avvikande mening
            i § 4: "Till skillnad från vad som gäller vid vittnesförhör i
            domstol är dock den som hörs skyldig att lämna även uppgifter
            som avslöjar att den hörde eller någon av honom eller henne närstående
            har begått en vanärande handling."
          </note>
          <note>
            Fru talman! Bifall till reservation 4.
          </note>
          <note>
            I Miljöpartiets motion i detta betänkande har vi ett förslag
            om sekretessbrytande bestämmelser för tidigare anställda vid säkerhetstjänsterna.
            Anledningen är att vi ser faran med att inte komma åt viktig information
            om det som hänt för 20-30 år sedan. Det är viktigt att kunna höra
            personer som då arbetade inom säkerhetstjänsterna och att få tillgång
            till deras tjänsteanteckningar. Emellertid kan vi med den majoritetsskrivning
            som nu finns i betänkandet acceptera ordningen som innebär att
            kommissionen gör bedömningen om en person ska få tillgång till
            sådana handlingar. Det tar möjligen lite extra tid men kan ändå
            kanske vara acceptabelt för att inte skapa andra tänkbara problem.
            Det är viktigt att före detta anställda vid säkerhetstjänsterna,
            de som kanske sitter på den mest intressanta informationen, inte
            förbigås och att deras eventuellt arkiverade tjänsteanteckningar
            kan nås och komma upp i ljuset.
          </note>
          <note>
            Miljöpartiet har också en reservation gemensam med Folkpartiet,
            Kristdemokraterna och Moderaterna angående kompetensen hos den
            som leder förhören i kommissionen. Vi anser att förhör under straffansvar
            ställer särskilda krav på förhörsledaren med tanke på rättssäkerheten.
            Vi instämmer i Lagrådets bedömning av vikten av förtrogenhet med
            rättegångsbalken och parts rätt att vägra yttra sig, dvs. en domare.
            Förhörspersoner måste helt ha klart för sig vad förhöret avser,
            med hänsyn till lagens bestämmelser om straffansvar t.ex. Vi anser
            att detta är av så central betydelse att det bör lagregleras.
          </note>
          <note>
            Fru talman! Miljöpartiet har också motionerat om att kommissionens
            arbete måste ha allmänhetens förtroende vad gäller sekretessen
            i granskningen. Det är inte rimligt, menar vi, att regeringen
            som högsta politiska organ för den verksamhet som kommissionen
            ska granska också ska bevilja undantag från sekretessbestämmelserna.
            Det bör ankomma på något av riksdagens organ, lämpligen då KU.
            Det är som tidigare sagts här kanske inte helt perfekt. Men det
            är så långt vi kan komma om vi ska upprätthålla ett starkt förtroende
            från allmänheten.
          </note>
          <note>
            Det handlar ju till syvende och sist om att ro den här granskningen
            i hamn med sanningen på bordet och folkets förtroende. Det ena
            är beroende av det andra för att kommissionen ska lyckas med sin
            svåra uppgift. Eftersom frågan ändå kan behöva ytterligare överväganden
            bör regeringen få i uppdrag att lägga fram ett förslag om ändring
            i sekretesslagen med just den här inriktningen, menar vi.
          </note>
          <note>
            Fru talman! Jag yrkar alltså också bifall till reservation 10.
            I övrigt ställer jag mig bakom, och Miljöpartiet sig bakom, utskottets
            skrivning.
          </note>
          <note type="speaker">
            Anf. 11 GÖRAN MAGNUSSON (s):
          </note>
          <note>
            Fru talman! Den av regeringen tillsatta kommissionen för granskning
            av de svenska säkerhetstjänsternas författningsskyddande verksamhet
            behöver utrustas med vassare tänder än vad någon tidigare kommission
            haft. Därför har regeringen föreslagit att riksdagen stiftar en
            lag som ger kommissionen de här verktygen.
          </note>
          <note>
            Det innebär att kommissionen kan
          </note>
          <note>
            · hålla förhör under straffansvar
          </note>
          <note>
            · vid vite kalla personer till dessa förhör
          </note>
          <note>
            · förelägga personer att för kommissionen visa upp handlingar
            eller föremål som kan vara av betydelse för att kommissionen ska
            kunna klara sin uppgift.
          </note>
          <note>
            Kommissionen behöver heller inget särskilt medgivande för att
            hos olika myndigheter få ut även sekretessbelagda handlingar som
            kommissionen anser kan ha betydelse för att den på rätt sätt ska
            kunna fullgöra sin uppgift. Dessa instrument ska skapa förutsättningar
            för kommissionen att klara sitt uppdrag.
          </note>
          <note>
            Och uppdraget som kommissionen har är att för svenska folket
            presentera ett samlat, uttömmande och definitiv klarläggande av
            säkerhetstjänsternas inrikes verksamhet.
          </note>
          <note>
            Jag vill säga några ord om kommissionens uppdrag. De svenska
            säkerhetstjänsternas författningsskyddande verksamhet ska alltså
            allsidigt granskas.
          </note>
          <note>
            Med författningsskyddande verksamhet avses arbetet med att kartlägga
            sådana svenska politiska ytterlighetsorganisationer och grupperingar
            som vid olika som vid olika tidpunkter, i olika skeenden, bedömts
            utgöra ett hot mot rikets säkerhet. Arbetet ska avse tiden från
            andra världskriget tills dess att kommissionens arbete är slutfört.
            Kommissionen ska beskriva omfattningen av övervakningen av de
            personer som haft anknytning till sådana svenska politiska ytterlighetsorganisationer
            och grupperingar.
          </note>
          <note>
            Granskningskommissionen är alltså inte lik någon tidigare kommission.
            Vare sig Ådalskommissionen på
          </note>
          <note>
            30-talet, Kejnekommissionen på 50-talet, undersökningskommissionen
            med anledning av Wennerströmaffären på 60-talet eller Palmekommissionerna
            har haft sådana befogenheter som denna kommission nu utrustas
            med.
          </note>
          <note>
            Vi är många som knyter stora förhoppningar till det här arbetet.
            Det är dags att sätta punkt för årtionden av debatt och misstänkliggöranden.
            Den här frågan tillhör 1900-talet. Svenska folket vill ha händelserna
            klarlagda. Det finns ingen anledning att ta frågan med sig in
            i nästa århundrade.
          </note>
          <note>
            Vad är egentligen en kommission? På vilket sätt skiljer den sig
            från en kommitté eller annat organ?
          </note>
          <note>
            Någon klar avgränsning eller exakt definition finns inte. Begreppet
            tycks emellertid användas i uppgraderande syfte. En kommission
            får i uppdrag av regeringen att utreda fakta och förlopp samt
            ansvarsförhållanden och andra konsekvenser för framtiden i fråga
            om inträffade händelser. Det kan röra sig om större olyckor, enstaka
            allvarliga händelser, missförhållanden i förvaltningen osv.
          </note>
          <note>
            För varje sådan här kommission är förstås förutsättningen för
            framgång att kommissionen och dess arbetsresultat tillvinner sig
            allmänhetens förtroende, att alla papper och allt material kan
            granskas och att redovisningen i största möjliga utsträckning
            blir allmänt tillgänglig. Vi politiker har också ett stort ansvar
            för detta genom att skapa så bred enighet som möjligt bakom besluten.
          </note>
          <note>
            Sådan enighet har kunnat uppnås i utskottet omkring de grundläggande
            förslagen. Emellertid finns ett antal motionsyrkanden som mer
            tycks ha tillkommit i syfte att vårda oenigheten än möjligheterna
            till samsyn. En del av de här yrkandena följs upp av reservationer,
            som jag ska återkomma till.
          </note>
          <note>
            Några av de reservationer som finns i det här betänkandet skulle
            negativt påverka kommissionens arbete om de skulle bifallas. I
            reservation 8 yrkar Åsa
          </note>
          <note>
            Torstensson och Helena Bargholtz för Centern respektive Folkpartiet
            att huvudregeln i kommissionens arbete ska vara offentlighet.
            De vill att sekretessen ska utformas så att sekretess råder för
            enskilds ekonomiska eller personliga förhållanden om det kan antas
            att den enskilde eller någon honom närstående skulle lida men
            eller skada om uppgiften röjs.
          </note>
          <note>
            Det innebär ett svagare skydd för den enskilde än den lösning
            som regeringen föreslår och som utskottet också ställer sig bakom.
            Denna innebär att sekretess ska råda för uppgift om enskilds personliga
            eller ekonomiska förhållanden om det inte står klart att uppgiften
            kan röjas utan att den enskilde eller honom närstående lider skada
            eller men. Det är alltså ett starkare skydd än vad reservanterna
            förordar.
          </note>
          <note>
            Givetvis är det lätt att i förstone anse att det är bra med så
            lite sekretess som möjligt. Majoritetens uppfattning är emellertid
            att den av Torstensson och
          </note>
          <note>
            Bargholtz förordade lösningen på sekretessfrågan direkt skulle
            motverka sitt syfte. Man kan säga att det bästa skulle bli det
            godas fiende. Vem vill under straffansvar vittna om personligt
            känsliga förhållanden inför kommissionen när det finns risk att
            sekretesskyddet är för svagt?
          </note>
          <note>
            Reservanterna anser inte heller att meddelarfriheten ska kunna
            begränsas i enlighet med gällande grundlagsbestämmelser. Också
            detta är en uppfattning som det på ett principiellt plan skulle
            kunna vara lätt att gilla. Integritetsomtanken talar dock starkt
            för denna begränsning, utan vilken kommissionens arbete riskerar
            att bli ofullständigt. Jag beklagar, fru talman, att utskottet
            trots flera försök inte kunde bli enigt på denna punkt.
          </note>
          <note>
            Alldeles på slutet av utskottets beredningsarbete blev frågan
            om kommissionens tillgång till visst arkivmaterial intressant.
            Det handlar om sådant material som överlämnats till en arkivmyndighet
            med förbehåll om offentliggörande. Riksarkivet och Krigsarkivet
            tog upp denna fråga redan under regeringens remiss av förslaget.
            Regeringen föreslog emellertid inget undantag för detta arkivmaterial
            även om man insåg frågans känslighet, något som också diskuterades
            ingående i propositionen.
          </note>
          <note>
            Krigsarkivet nöjde sig emellertid inte med regeringens bedömning
            utan tillskrev på ett sent stadium konstitutionsutskottet i saken.
            Utskottet hade redan då kunnat konstatera att frågan inte var
            föremål för någon motion. Moderata samlingspartiet krävde emellertid
            att Krigsarkivets önskemål skulle tillgodoses.
          </note>
          <note>
            Utskottet avvisade detta med hänvisning till att stor varsamhet
            måste visas av kommissionen i dessa frågor.
          </note>
          <note>
            Utskottet framhöll också, liksom regeringen, att om överlämnat
            arkivmaterial fortfarande disponeras av någon fysisk eller juridisk
            person så riktar sig kommissionens krav på att få se papperen
            mot den juridiska eller fysiska personen och inte mot arkivmyndigheten.
            Det är alltså ett krav som är parallellt i förhållande till den
            som innehar handlingar i sin egen privata bostad eller sitt privata
            arkiv.
          </note>
          <note>
            Det förhåller sig något annorlunda med sådant material som överlämnats
            som gåva till en arkivmyndighet, där alltså arkivmyndigheten ensam
            har dispositionsrätten. Ett sådant arkiv kan kommissionen, om
            den anser att det innehåller relevant material, kräva att få ta
            del av.
          </note>
          <note>
            Emellertid är detta inte något nytt i svensk rätt. En domstol
            kan enligt gällande rätt i ett pågående mål förordna att sådant
            material ska överlämnas till den.
          </note>
          <note>
            Givetvis betyder inte överlämnandet att materialet blir offentligt.
          </note>
          <note>
            Fru talman! Varför vill moderaterna att kommissionen inte ska
            ha tillgång till detta material? Är det inte angeläget att alla
            papper sist och slutligen kommer på bordet? Varför ska det vara
            skillnad i hanteringen om någon lämnar sitt material till en arkivmyndighet
            eller exempelvis Arbetarrörelsens arkiv?
          </note>
          <note>
            Jag yrkar avslag på den moderata reservationen.
          </note>
          <note>
            Upplysningspliktens omfattning är i propositionen föreslagen
            att motsvara vad som ett vittne har rätt och skyldighet att lämna
            uppgifter om i en rättegång.
          </note>
          <note>
            Under förhöret får inte heller ställas frågor som inte hade kunnat
            ställas under en rättegång.
          </note>
          <note>
            Innebörden i förslaget är att en förhörsperson får vägra yttra
            sig om omständigheter som om de yppades skulle avslöja att förhörspersonen
            eller någon honom närstående har begått en brottsligt eller vanärande
            handling.
          </note>
          <note>
            Den som utan giltigt skäl vägrar att yttra sig inför kommissionen
            eller besvara en fråga av kommissionen kan av kommissionen åläggas
            vid vite att svara på frågorna. Den som kallas till förhör är
            skyldig att i förväg uppliva sin kunskap om det som förhöret angetts
            gälla.
          </note>
          <note>
            Moderaterna vill i förhållande till vad som gäller i domstol
            begränsa uppgiftsskyldigheten genom att ingen ska tvingas berätta
            något som skulle kunna avslöja att han eller någon honom närstående
            har begått en vanärande handling.
          </note>
          <note>
            Vänsterpartiet har en motsatt uppfattning. Den som förhörs ska
            ha skyldighet att berätta även om vanärande handlingar.
          </note>
          <note>
            Utskottet anser på denna punkt att regeringens förslag är väl
            avvägt. Det bygger på vad som nu gäller för vittnen i domstol.
            Jag yrkar avslag på båda reservationerna.
          </note>
          <note>
            Fru talman! Till sist ska jag ta upp frågan om dispens från sekretessen.
            Handlingar som kommissionen inhämtat som är sekretessbelagda kan
            inte offentliggöras av kommissionen. Om kommissionen anser att
            en sådan handling borde offentliggöras kan kommissionen göra en
            framställning till regeringen om att handlingen ska bli allmän.
            Regeringen kan alltså enligt sekretesslagen besluta om dispens
            från sekretessen.
          </note>
          <note>
            I två motioner diskuteras denna fråga. Det handlar inte om huruvida
            kommissionens arbetsresultat ska offentliggöras eller ej. Det
            är enbart fråga om sekretessbelagt material som kommissionen anser
            borde lämnas ut.
          </note>
          <note>
            Motionärerna anser att tilltron till kommissionens arbete skulle
            skadas om det är regeringen som ska hantera dispenserna. Utskottet
            har fastnat för att eftersom kommissionen är ett regeringens organ
            ska regeringen hantera dispensfrågorna. Det enda grundlagsenliga
            alternativ som finns är riksdagen. Men där finns ingen vana att
            hantera denna typ av sekretessfrågor. Jag yrkar avslag också på
            dessa reservationer.
          </note>
          <note>
            Fru talman! Jag yrkar till sist bifall till utskottets hemställan
            i betänkandet och avslag på samtliga reservationer.
          </note>
          <note type="speaker">
            Anf. 12 PER-SAMUEL NISSER (m) replik:
          </note>
          <note>
            Fru talman! Den här frågan har ett stort nationellt intresse.
            Det är viktigt att söka en bred politisk samsyn och uppslutning.
            Det har också varit en tradition tidigare i olika ärenden. Man
            kan i överläggningar framföra synpunkter och kanske ha åsikter
            om utformning och precision av kommissionens uppdrag och även
            kommissionens sammansättning. I det här fallet har regeringen
            inte ansträngt sig för att söka en sådan bred uppslutning.
          </note>
          <note>
            Fru talman! Jag vill fråga Göran Magnusson om han anser att regeringen
            inledningsvis har skött detta på ett ansvarsfullt och seriöst
            sätt.
          </note>
          <note type="speaker">
            Anf. 13 GÖRAN MAGNUSSON (s) replik:
          </note>
          <note>
            Fru talman! Riksdagen har att pröva de lagförslag som regeringen
            har ansett vara nödvändiga för att kommissionen ska få bättre
            arbetsredskap - vassare tänder, som jag uttrycker det - än någon
            tidigare kommission. Jag har inte anledning att i det här sammanhanget
            värdera regeringens övriga arbete. Jag vet emellertid att tillsättandet
            av kommissionen har föregåtts av överläggningar mellan riksdagens
            partier.
          </note>
          <note>
            Mitt svar är att jag inte har anledning att värdera det arbetet
            i det här sammanhanget.
          </note>
          <note type="speaker">
            Anf. 14 PER-SAMUEL NISSER (m) replik:
          </note>
          <note>
            Fru talman! En annan fråga är det som Göran
          </note>
          <note>
            Magnusson till viss del tog upp. Det gäller enskildas arkiv.
            Enskildas arkiv kommer med detta beslut att kunna öppnas utan
            givarens eller deponentens medgivande. I dessa arkiv finns mycket
            privat information som man inte har tänkt sig ska vara öppen utan
            där man genom ett avtal har bestämt när och eventuellt hur arkivet
            ska kunna öppnas.
          </note>
          <note>
            Jag vill fråga Göran Magnusson om han inte ser en risk i att
            många framgent inte kommer att lämna material till arkiv och olika
            institutioner i Sverige.
          </note>
          <note>
            Det kanske t.o.m. är så att en del kommer att lyfta bort material
            om detta beslut fattas. Vilka effekter kan det eventuellt få på
            framtida forskning? Ser Göran Magnusson en fara i detta?
          </note>
          <note type="speaker">
            Anf. 15 GÖRAN MAGNUSSON (s) replik:
          </note>
          <note>
            Fru talman! Jag vill först säga att det naturligtvis är angeläget
            med en bred och samlad syn på ett sådant här kommissionsarbete.
            Det är egentligen förutsättningen för kommissionsarbetet. Därför
            finns det anledning att beklaga en del av de yrkanden som
          </note>
          <note>
            Moderata samlingspartiet har fört fram i riksdagen bl.a. om kommissionens
            sammansättning, vilket riksdagen inte alls har att hantera.
          </note>
          <note>
            Sedan vill jag säga något om arkivfrågan. Det är något egenartat
            att själva faktumet att man har lämnat sina papper till ett arkiv
            under vissa förutsättningar gör att det är där gränsen sätts för
            vad kommissionen kan kräva att få titta på. Det sägs i debatten
            och i den reservation som Per-Samuel Nisser och moderaterna står
            bakom.
          </note>
          <note>
            Om jag har dessa papper hemma i min bostad blir jag skyldig att
            visa upp dem för kommissionen enligt det lagförslag som också
            Per-Samuel Nisser stöder.
          </note>
          <note>
            Då kan man fråga sig varför det inte ska vara möjligt för kommissionen
            att titta på sådana papper som har överlämnats till ett arkiv.
            Dessutom gör Per-Samuel
          </note>
          <note>
            Nisser och moderaterna skillnad på om det är en arkivmyndighet
            eller ett ideellt drivet arkiv som exempelvis Arbetarrörelsens
            arkiv.
          </note>
          <note>
            Den som har tyckt att hans material och samhörighet gör att det
            passar bäst att lämna materialet till
          </note>
          <note>
            Krigsarkivet skulle enligt Moderata samlingspartiet yrkande gå
            fri från att behöva visa materialet eller ge tillgång till materialet
            medan den som tyckt att det känts riktigare att lämna materialet
            till exempelvis
          </note>
          <note>
            Arbetarrörelsens arkiv ställs inför att arkivet blir skyldigt
            att lämna ut materialet.
          </note>
          <note>
            Jag förstår inte i vari finessen ligger och vari skillnaden egentligen
            består. Varför är det så viktigt att arkivmyndigheternas material
            inte kan visas medan arbetarrörelsen arkiv tydligen ska öppnas?
          </note>
          <note type="speaker">
            Anf. 16 ÅSA TORSTENSSON (c) replik:
          </note>
          <note>
            Fru talman! Jag instämmer i Göran Magnussons ambition att finna
            en bred överenskommelse och samlad syn över partigränserna. Det
            anser också
          </note>
          <note>
            Centerpartiet är viktigt. Centerpartiet betonar värdet och vikten
            av att svenska folket får rätt att ta del av sin nutidshistoria.
            Det är viktigt att det blir ett klarläggande för svenska folket,
            för att använda Göran
          </note>
          <note>
            Magnussons egna ord, och att allmänheten har förtroende för detta
            material.
          </note>
          <note>
            Fru talman! Jag måste därför ställa en fråga till
          </note>
          <note>
            Göran Magnusson. Vilket är motivet till att vissa ska anses skyldiga
            att tala under straffansvar medan andra kan välja att höras utan
            straffansvar? Bör inte
          </note>
          <note>
            Granskningskommissionen vara säker på att den kommissionen hör
            ska tala under sanningsplikt?
          </note>
          <note type="speaker">
            Anf. 17 GÖRAN MAGNUSSON (s) replik:
          </note>
          <note>
            Fru talman! Det är alldeles klart att kommissionen bör i varje
            ögonblick och i varje förhör kunna känna sig förvissad om att
            man får reda på sanningen vid förhöret. Det är alldeles riktigt.
            Är då förhör under straffansvar den nödvändiga arbetsformen så
            har kommissionen den möjligheten. Åsa Torstensson kräver i sin
            reservation att det enbart ska vara möjligt att hålla förhör under
            straffansvar. Regeringens förslag och utskottsmajoritetens uppfattning
            är att det också kan vara till nytta i kommissionsarbetet att
            ha andra former för kunskapsinhämtande - samtal, överläggningar
            eller vad man nu vill kalla det för.
          </note>
          <note>
            Men det är alldeles givet att allt arbete måste ske på ett sådant
            sätt att sanningen i absolut största möjliga utsträckning kommer
            fram. Det ankommer på kommissionen att bedöma vilken metod och
            arbetsform man ska ha vid de olika tillfällena.
          </note>
          <note type="speaker">
            Anf. 18 HELENA BARGHOLTZ (fp) replik:
          </note>
          <note>
            Fru talman! Även jag tänker ta upp frågan om sekretess som Göran
            Magnusson nämnde. Han hade invändningar mot Folkpartiets förslag,
            och det har konstitutionsutskottets majoritet också. Vi i Folkpartiet
            vill tillämpa det som kallas för rakt skaderekvisit när det gäller
            sekretesslagen. Vi säger alltså inte att alla uppgifter automatiskt
            ska vara offentliga. Men offentligheten ska vara utgångsläget,
            och sedan får man titta på om offentligheten skadar personer och
            i så fall kunna tillämpa sekretessen.
          </note>
          <note>
            Detta är inte ovanligt. Vi har sekretess med s.k.
          </note>
          <note>
            rakt skaderekvisit i utrikessekretessen, i försvarssekretessen
            och även i det som kallas för förundersökningssekretess. Alla
            dessa är av den karaktären att man tillämpar det raka skaderekvisitet.
            Jag kan inte tycka att det är särskilt anmärkningsvärt att göra
            det också i den här typen av förhör.
          </note>
          <note>
            Vi är alla mycket måna om att resultatet ska bli det bästa möjliga
            när nu granskningskommissionen äntligen kommer till stånd. Det
            är det som besjälar oss, och det är därför vi lägger fram förslaget
            om ett rakt skaderekvisit vid tillämpningen av sekretessen.
          </note>
          <note>
            Vi vill nämligen inte åstadkomma tråkig ryktesspridning, och
            vi vill inte att det kommer ut konstiga uppgifter osv. Därför
            vill vi ha största möjliga offentlighet under hela kommissionens
            arbete!
          </note>
          <note type="speaker">
            Anf. 19 GÖRAN MAGNUSSON (s) replik:
          </note>
          <note>
            Fru talman! Det råder ingen oenighet om att vi vill ha största
            möjliga offentlighet. Det råder heller ingen principiell oenighet
            om att man naturligtvis ska ha så lite sekretess som möjligt i
            detta sammanhang.
          </note>
          <note>
            Det som regeringen har föreslagit och som också utskottsmajoriteten
            har fastnat för är att ha en starkare sekretess än den som Helena
            Bargholtz förespråkar, i syfte att det ska vara lättare att få
            upp alla uppgifter på bordet i kommissionsarbetet. Av nödvändighet
            kommer ju kommissionen att hantera oerhört mycket sekretessbelagt
            material. Uppgifter som olika förhörspersoner kommer att lämna
            är också av mycket känslig natur på det personliga planet.
          </note>
          <note>
            Därför bör man omgärda kommissionens arbete med den sekretessnivå
            som bäst gagnar det syfte vi alla har med kommissionen - nämligen
            att kunna klarlägga händelseförloppen inom säkerhetstjänsternas
            arbete. Kommissionen ska för sin del kunna få upp alla papper.
            Dess arbetsresultat ska sedan kunna få den tilltro och det förtroende
            som gör att vi med dessa klarlägganden kan lämna denna fråga bakom
            oss.
          </note>
          <note type="speaker">
            Anf. 20 HELENA BARGHOLTZ (fp) replik:
          </note>
          <note>
            Fru talman! Vi gör tydligen olika bedömningar av vilka möjligheter
            det finns att uppnå bästa resultat.
          </note>
          <note>
            Med det s.k. omvända skaderekvisitet vid tillämpningen av sekretesslagen
            blir sekretess i praktiken huvudregeln. Jag ser att offentligheten
            hade främjats betydligt bättre med vår tillämpning av sekretesslagen.
          </note>
          <note>
            Åsa Torstensson och jag är ju tyvärr i minoritet, och vi får
            väl se vilket resultatet blir. Jag skulle mycket beklaga om det
            visar sig att granskningskommissionen inte kommer fram till bra
            resultat på grund av denna tillämpning av sekretesslagen.
          </note>
          <note type="speaker">
            Anf. 21 GÖRAN MAGNUSSON (s) replik:
          </note>
          <note>
            Fru talman! Vi har uppenbarligen skilda uppfattningar på den
            här punkten - den minoritet som står bakom reservationen och majoriteten
            i utskottet.
          </note>
          <note>
            Vi i majoriteten anser att den av utskottet förordade sekretessregeln
            leder till att kommissionen får bättre möjligheter att få upp
            olika frågor på sitt bord och sedan göra bedömningar och slutsatser
            som kan redovisas i dess arbete. Det är den utgångspunkt som vi
            har.
          </note>
          <note>
            Jag är för min del övertygad om att den sekretessregel som minoriteten
            här förordar skulle leda till att personer som skulle kunna berätta
            värdefulla saker för kommissionen kommer att avstå från att göra
            det inför risken att uppgifterna sedan lämnas ut, blir offentliga
            och leder till av de här personerna upplevd skada i sammanhanget.
            Jag är alltså alldeles övertygad om att även om Helena Bargholtz
            och Åsa Torstensson har de bästa avsikter finns det stor risk
            för att det som de anser vara det bästa blir det godas fiende,
            och alltså motverkar det syfte som vi har med kommissionen.
          </note>
          <note type="speaker">
            Anf. 22 PER LAGER (mp) replik:
          </note>
          <note>
            Fru talman! Kommissionen är regeringens organ, och därför bör
            regeringen bevilja undantag från sekretessbestämmelserna, menar
            Göran Magnusson och majoriteten i utskottet. Men anser då Göran
            Magnusson att KU, där han för övrigt är vice ordförande, inte
            är ett kompetent riksdagens organ i dessa frågor? Jag vill fråga
            detta med anledning av utskottets ansvarsfullhet i övrigt och
            dess möjliga tillgång till och hantering av bl.a. hemliga handlingar.
            Vore det inte ett sätt att öka folkets förtroende för resultatet
            av kommissionens arbete att just lägga beviljandet av undantag
            från sekretessbestämmelser på KU?
          </note>
          <note>
            Det gäller ju att kommissionen ska lyckas i sitt arbete. Jag
            tror att vi alla är helt inställda på detta.
          </note>
          <note>
            Kommissionen måste ha effektiva instrument. Men den får inte
            på något sätt kunna misstänkliggöras i efterhand.
          </note>
          <note type="speaker">
            Anf. 23 GÖRAN MAGNUSSON (s) replik:
          </note>
          <note>
            Fru talman! Jag understryker gärna, och håller gärna med om,
            att det är oerhört angeläget att kommissionen kan tillvinna sig
            allmänhetens förtroende och respekt och att den kan driva sitt
            arbete på ett sådant sätt att vi når syftet med dessa frågor.
          </note>
          <note>
            Samtidigt vill jag säga att i de fall där kommissionen anser
            att en sekretessbelagd handling bör offentliggöras - jag föreställer
            mig att man kommer i den situationen i ganska få fall - är det
            säkerligen en mycket grannlaga uppgift att göra den bedömningen.
          </note>
          <note>
            Den bedömningen har regeringen utan tvekan större vana vid att
            göra än exempelvis konstitutionsutskottet, som i och för sig har
            erfarenhet av att hantera hemliga handlingar. Men i det här sammanhanget
            ser jag och majoriteten till karaktären på de hemliga handlingarna.
            De handlar ju bl.a. om Sveriges förhållande till andra länders
            underrättelsetjänster. Som berörts i propositionen är det oerhört
            viktigt att man under granskningen också kan behålla förtroendet
            för de samarbetspartner som den svenska underrättelsetjänsten
            har.
          </note>
          <note>
            Mot den bakgrunden anser majoriteten att det är bäst och riktigast
            i det här sammanhanget att regeringen, som har en större vana
            än riksdagens konstitutionsutskott att bedöma denna karaktär av
            hemliga handlingar och huruvida det är möjligt att offentliggöra
            dem, sköter detta.
          </note>
          <note>
            Fru talman! Till sist i detta inlägg vill jag gärna stryka under
            vikten av att vi som politiker inte driver de här diskussionerna
            om att det blir misstro mot kommissionen om regeringen fattar
            dispensbesluten, medan det blir full tilltro till kommissionen
            om det är ett riksdagens organ som fattar dem. Jag tror att det
            bara är ägnat att förvilla svenska folket i de här frågorna.
          </note>
          <note type="speaker">
            Anf. 24 PER LAGER (mp) replik:
          </note>
          <note>
            Fru talman! Jag tror inte att det handlar om full misstro respektive
            full tilltro. Det som jag vände mig emot var Göran Magnussons
            enda argument, nämligen att riksdagen inte har vana att fatta
            dessa beslut.
          </note>
          <note>
            Det kändes inte tillräckligt starkt. Det handlar trots allt om
            verksamheter som regeringen har varit ansvarig för. Därför hade
            det kanske varit lämpligare att öka detta förtroende, denna tilltro,
            ytterligare - kanske t.o.m. så långt som det över huvud taget
            är möjligt - genom att lägga det på folkets organ, nämligen riksdagen,
            och då på det utskott som borde vara det mest kompetenta, nämligen
            KU.
          </note>
          <note type="speaker">
            Anf. 25 GÖRAN MAGNUSSON (s) replik:
          </note>
          <note>
            Fru talman! Jag är inte alldeles övertygad om att
          </note>
          <note>
            KU skulle kunna klara av detta på ett bra sätt. Har Per
          </note>
          <note>
            Lager och reservanterna i övrigt funderat på hur den här hanteringen
            ska gå till i konstitutionsutskottet?
          </note>
          <note>
            Kan man tänka sig att vi voterar om huruvida handlingen ska vara
            offentlig eller inte? Vilka effekter på tilltron till det hela
            kommer den typen av hantering att ha?
          </note>
          <note>
            Fru talman! Jag uppfattar det så att motionärerna egentligen
            från början tänkte sig att flytta hela dispensfrågan - det handlar
            alltså om dispens från sekretessen - från det folkliga inflytandet,
            dvs. från politikernivån, till Högsta domstolen. Det var ursprungstanken.
            Det visade sig sedan att gällande lagstiftning inte medger att
            man förfar på det sättet.
          </note>
          <note>
            Jag tror alltså att om man något funderar igenom detta kommer
            man fram till att regeringen är det lämpligaste organet för att
            fatta de här dispensbesluten med den uppdelning av befogenheter
            och det system som vi har i den svenska statsapparaten.
          </note>
          <note type="speaker">
            Anf. 26 PER LAGER (mp) replik:
          </note>
          <note>
            Fru talman! Jag tror inte att vi skulle ha voteringar i sådana
            här avgörande bedömningar på det sätt som
          </note>
          <note>
            Göran Magnusson menar. Vi i KU har visat att vi många gånger
            klarar av att fatta beslut i överensstämmelse på ett annat sätt.
            Jag tror faktiskt att det skulle ske på det sättet i KU i en så
            här viktig fråga.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 13 §.)
          </note>
          <note>
            7 § Staten och trossamfunden - stöd, medverkan inom totalförsvaret,
            m.m.
          </note>
          <note>
            Föredrogs konstitutionsutskottets betänkande 1999/2000:KU5
          </note>
          <note>
            Staten och trossamfunden - stöd, medverkan inom totalförsvaret,
            m.m. (prop. 1998/99:124)
          </note>
          <note type="speaker">
            Anf. 27 INGVAR SVENSSON (kd):
          </note>
          <note>
            Fru talman! I och med dagens beslut om staten och trossamfunden
            fullbordas en lång och mödosam process där Svenska kyrkan nu förvandlas
            till ett samfund bland andra, visserligen med en viss särställning.
            Det har varit viktiga beslut som hittills fattats inom området.
            Det har varit beslut vars huvudinriktning vi kristdemokrater bejakar.
          </note>
          <note>
            I vår motion i anslutning till den proposition som vi i dag behandlar
            har vi tagit upp några synpunkter på kriterierna för fördelning
            av bidrag och på formerna för kontakt mellan staten och trossamfunden.
            Detta är kompletterande synpunkter i förhållande till regeringens
            förslag. Vi står visserligen bakom reservationen i frågan men
            avstår från att yrka bifall på de punkterna.
          </note>
          <note>
            Av större principiellt intresse är reservationen om de andra
            trossamfundens, dvs. utöver Svenska kyrkan, möjligheter att få
            använda sig av systemet för uppbörd av avgifter redan under år
            2000. Här är jag något förvånad över konstitutionsutskottets ovilja
            att ta dessa principiella hänsyn.
          </note>
          <note>
            Utskottet uppvaktades av ett par trossamfund som vädjade om att
            de skulle få möjligheter att utnyttja uppbördsverksamheten redan
            från år 2000, i likhet med vad som gäller för Svenska kyrkan.
            I det sammanhanget sade jag då lite skämtsamt att det finns en
            del som hävdar att om de fria trossamfunden varit diskriminerade
            i 900 år betyder det inte så mycket att de diskrimineras ytterligare
            ett år. Mot detta hade jag då vissa invändningar.
          </note>
          <note>
            Fru talman! Det där med diskriminering under
          </note>
          <note>
            900 år kanske kan diskuteras vad avser själva tidslängden. Men
            det är uppenbart att de fria samfunden varit diskriminerade under
            lång tid. Det är inte så förfärligt länge sedan konventikelplakatet
            upphävdes.
          </note>
          <note>
            Den formella religionsfriheten har kommit ännu senare, nämligen
            i mitten av det här århundradet.
          </note>
          <note>
            Nu fortsätter statsmakterna att diskriminera de fria samfunden
            i ännu ett år, trots att lagen formellt medger de fria samfunden
            hjälp med uppbörden av en kyrkoavgift i likhet med Svenska kyrkan.
          </note>
          <note>
            Fru talman! Riksdagen har beslutat att stat-kyrkareformen ska
            träda i kraft den 1 januari år 2000. För att annat trossamfund
            än Svenska kyrkan ska erhålla hjälp med uppbörd av avgifter krävs
            enligt lagen om trossamfund, som träder i kraft den 1 januari
            år 2000, att trossamfundet är registrerat. Enligt förordningen
            om registrering av trossamfund, som i denna del träder i kraft
            den 1 januari, ska Kammarkollegiet avgöra frågor om registrering
            av trossamfund. Enligt lagen om avgift till registrerat trossamfund,
            som trätt i kraft den 1 oktober 1999, får regeringen besluta att
            annat registrerat trossamfund än Svenska kyrkan ska få uppbördshjälp.
            Enligt denna lag ska vidare trossamfunden varje år senast den
            3 december till Riksskatteverket lämna de uppgifter som behövs
            som underlag för att ta in avgifterna, bl.a. uppgift om vem som
            har eller anses ha samtyckt till att betala avgift.
          </note>
          <note>
            Fru talman! Konstitutionsutskottets majoritet säger att det är
            angeläget att det i enlighet med principbeslutet uppnås en större
            likställighet mellan Svenska kyrkan och andra trossamfund i samband
            med kyrkastat-reformen. Uppgiften att ta in avgiften, som kommer
            att behandlas som skatt, är emellertid av ingripande karaktär,
            heter det i betänkandet.
          </note>
          <note>
            Majoriteten talar alltså varmt för större likställighet men -
            observera - inte om just likställighet.
          </note>
          <note>
            Större likställighet, sade Bill. Större var ordet, sade Bull.
            Men inte likställighet!
          </note>
          <note>
            Det är angeläget, säger utskottsmajoriteten, att genomförandet
            av den grannlaga uppgiften att hjälpa trossamfunden med att ta
            in avgifter inte hastas fram utan förbereds på ett omsorgsfullt
            sätt. Jag frågar: Är det omsorgsfullt att göra undantag från likställighetsprincipen?
            Är det en grannlaga uppgift att bryta mot den principen?
          </note>
          <note>
            Fru talman! Riksskatteverket måste för att kunna klara sin uppgift
            att hjälpa till med uppbörden för trossamfunden erhålla de uppgifter
            som behövs för att ta in avgifterna under år 2000 allra senast
            den
          </note>
          <note>
            3 december i år. Dessförinnan krävs ett beslut av regeringen
            på grundval av registreringar som ska göras inom Kammarkollegiet.
            Regeringsbeslutet kan kräva känsliga bedömningar i fråga om de
            förutsättningar som ges i 16 § lagen om trossamfund och i frågan
            om vilken form av samtycke som krävs i det särskilda fallet, skriver
            utskottets majoritet.
          </note>
          <note>
            Fru talman! Känsligheten gäller dock inte likställighetsprincipen.
            Den tid som återstår före den
          </note>
          <note>
            3 december 1999 är enligt utskottsmajoritetens bedömning så knapp
            att det kan ifrågasättas om de beslut som behövs dessförinnan
            har förutsättningar att bli tillräckligt noggrant beredda. Därför
            avstår utskottet från att lösa kravet på likställighet. De fria
            samfunden får finna sig i att bli diskriminerade ännu ett år.
          </note>
          <note>
            Det här brukar kallas den obotfärdiges förhinder.
          </note>
          <note>
            Adjektivet obotfärdig betyder egentligen att någon är ovillig
            att handla så att synd gottgörs. Numera används uttrycket även
            i icke-religiösa sammanhang.
          </note>
          <note>
            Den obotfärdiges förhinder betyder att det finns svepskäl för
            att slippa göra något. Det är en bra definition på KU-majoritetens
            inställning i denna fråga, en mycket bra definition. Den obotfärdiges
            förhinder.
          </note>
          <note>
            Fru talman! Man hade kunnat göra något om man velat. Egentligen
            finns det två möjligheter, antingen ett tillkännagivande till
            regeringen eller en övergångsbestämmelse, som vi förespråkar i
            vår motion.
          </note>
          <note>
            I Gröna boken: riktlinjer för författningsskrivning
          </note>
          <note>
            - det är väl närmast en handbok för Regeringskansliet
          </note>
          <note>
            - framhålls att trots föreskrifter om att en författning ska
            träda i kraft ett visst datum kan man utan några särskilda övergångsbestämmelser
            redan innan dess vidta de administrativa åtgärder som behövs för
            att författningen ska kunna tillämpas i sin helhet fr.o.m.
          </note>
          <note>
            den dagen.
          </note>
          <note>
            Det hade varit enkelt för utskottet att se till att regeringen
            vidtog de här åtgärderna genom att vi kommit överens om ett tillkännagivande
            till regeringen om att hantera de administrativa åtgärderna så
            att uppbördshjälpen varit likvärdig för alla berörda samfund.
          </note>
          <note>
            Den andra vägen, fru talman, hade också varit möjlig, dvs. med
            en övergångsbestämmelse som angivit att nödvändiga åtgärder som
            behövs för att lagen i sin helhet ska kunna tillämpas fr.o.m.
            ikraftträdandedagen skulle vidtas.
          </note>
          <note>
            Utskottets majoritet - överväldigande majoritet får man väl säga
            eftersom vi kristdemokrater är ensamma om att försvara likställighetsprincipen
            - valde att förlänga diskrimineringen av de fria samfunden.
          </note>
          <note>
            Lagen kan alltså inte tillämpas i sin helhet från tiden för ikraftträdandet.
          </note>
          <note>
            Det hela har fått karaktären av moment 22. Regeringen avvisar
            framställan från vissa trossamfund att åtgärda det hela, och regeringen
            avvisar det genom en hänvisning till att riksdagen behandlar en
            motion -
          </note>
          <note>
            dvs. vår motion - i frågan. Riksdagen avvisar motionen bl.a.
            av tidsskäl. Är det så, fru talman, lagstiftning ska gå till?
            Är det rimligt att genomföra en lagstiftning som är orättvis och
            som inte kan tillämpas i sin helhet genom att hänvisa till tidsnöd?
          </note>
          <note>
            Fru talman! Sanningen är nog enkel. Majoriteten av utskottet
            ville inte ge de fria samfunden rätten att tillämpa uppbördsmöjligheten
            från den 1 januari år
          </note>
          <note>
            2000. Däremot är det som ligger bakom den oviljan något höljt
            i dunkel. Jag uppmanar nu mina kolleger i utskottet: Upp till
            bevis i debatten! Det finns ju ett antal ledamöter här i kammaren
            som inte är anmälda på talarlistan, och de får nu chansen till
            replik: Nils
          </note>
          <note>
            Fredrik Aurelius, Åsa Torstensson och Helena Bargholtz. Vad är
            det som gör att konstitutionsutskottet av alla utskott nu åsidosätter
            likställighetsprincipen? Hur viktiga är egentligen principer?
            Varför ska en lagstiftning inte kunna tillämpas i sin helhet?
          </note>
          <note>
            Och den frågan riktar jag även till de partier som egentligen
            inte gillar uppbördshjälpen som sådan. Det kan jag ha respekt
            för att man inte gör. Men nu är det så att vi har den här lagstiftningen.
            Kenneth Kvist eller Mats Einarsson kanske kan svara på den frågan.
          </note>
          <note>
            Betyder de legala principerna inte någonting för dessa partier?
          </note>
          <note>
            Fru talman! Möjligtvis kan någon tycka att jag skjuter väl skarpt
            i den här frågan. Men vänta - här kommer artilleriet. I regeringsformen
            - vår grundlag
          </note>
          <note>
            - står det i 1 kap. 9 § följande:
          </note>
          <note>
            "Domstolar samt förvaltningsmyndigheter och andra som fullgör
            uppgifter inom den offentliga förvaltningen skall i sin verksamhet
            beakta allas likhet inför lagen samt iaktta saklighet och opartiskhet."
          </note>
          <note>
            Det är ord och inga visor. Jag upprepar: Förvaltningsmyndigheter
            och andra som fullgör uppgifter inom den offentliga förvaltningen
            ska i sin verksamhet beakta allas likhet inför lagen samt iaktta
            saklighet och opartiskhet.
          </note>
          <note>
            Fru talman! Enligt regeringsformens portalparagraf utövas den
            offentliga makten under lagarna. I
          </note>
          <note>
            författningskommentaren i den grundlagsbok som riksdagen har
            givit ut skriver Holmberg och
          </note>
          <note>
            Stjernquist följande: Här fastslås den gamla principen om all
            maktutövnings lagbundenhet. Och kommentatorerna pekar på att denna
            princip också omfattar regeringsformens 1 kap. 9 §, den jag nyss
            citerade.
          </note>
          <note>
            Och de skriver om innebörden av den paragrafen:
          </note>
          <note>
            Lika fall ska behandlas lika.
          </note>
          <note>
            Fru talman! Om riksdagen i dag fullföljer utskottsmajoritetens
            förslag så innebär det helt enkelt att man underlåter att låta
            förvaltningsmyndigheter och andra som fullgör uppgifter inom den
            offentliga förvaltningen att i sin verksamhet beakta allas likhet
            inför lagen. Riksdagen medverkar alltså till att lika fall inte
            kan behandlas lika.
          </note>
          <note>
            Fru talman! Det är ett mycket diskutabelt förslag från majoriteten
            - mycket diskutabelt. Frågan kan verkligen ställas om vi här -
            eller rättare sagt ni här -
          </note>
          <note>
            i så fall begår ett uppenbart fel. Och begås ett uppenbart fel
            så är vägen till lagprövning öppen.
          </note>
          <note>
            Fru talman! Alltså, kan verkligen riksdagen medverka till att
            principen om allas likhet inför lagen försvåras eller omöjliggörs?
            Borde inte riksdagen och framför allt just konstitutionsutskottet
            aktivt verka för att förvaltningsmyndigheter skall - lagens uttryck
            är just skall - beakta allas likhet inför lagen?
          </note>
          <note>
            Frågan kan möjligen upplevas som retorisk. Men just här i detta
            fall är den i högsta grad substantiell!
          </note>
          <note>
            Fru talman! I materiella termer handlar förstås frågan om lika
            möjligheter att använda möjligheten av uppbörd av avgift till
            trossamfund om miljontals kronor för de fria samfunden. Jag har
            inte fokuserat på den materiella delen även om den är viktig.
            För mig är frågeställningen först och främst en fråga om legalitet.
            Gäller principen om likställighet, allas likhet inför lagen, eller
            ej?
          </note>
          <note>
            Fru talman! I något meddelande från Riksskatteverket har det
            framgått att man är oroad över risken för skadeståndsanspråk från
            enskilda som inte anser sig skyldiga att betala en sådan avgift
            som här diskuterats. Det må vara hänt att en sådan oro finns.
          </note>
          <note>
            Men möjligen, möjligen, borde man också vara oroad inför att
            förvaltningsmyndigheter inte kan beakta regeringsformen 1 kap.
            9 § med kraven om allas likhet inför lagen. Och möjligen, möjligen
            borde en och annan också vara oroad inför möjligheten att om allas
            likhet inför lagen inte upprätthålls av förvaltningsmyndighet
            andra typer av skadestånd kan resas.
          </note>
          <note>
            Eller är regeringsformen 1 kap. 9 § en papperstiger? I
          </note>
          <note>
            så fall vore det allvarligt.
          </note>
          <note>
            Fru talman! Det är väldigt viktiga synpunkter som jag här har
            framfört. Mer än 35 år i politiken har förstås gjort mig luttrad.
            Carl Hammarén lär en gång ha sagt: "Mycket få människor lyssnar
            med odelad uppmärksamhet på andra, de har ju sin egen replik att
            förbereda". Det ligger förstås mycket av sanning i det. Därför
            upprepar jag nu frågeställningen: Hur kan riksdagens majoritet
            medvetet medverka till att en lag inte kan tillämpas i sin helhet
            - jag upprepar i sin helhet - fr.o.m. ikraftträdandedagen? Och
            hur kan riksdagens majoritet medvetet medverka till att förvaltningsmyndigheter
            inte kan det de ska, nämligen beakta allas likhet inför lagen?
          </note>
          <note>
            Fru talman! Möjligen kan den kritiken riktas mot oss kristdemokrater
            att vi inte upptäckt detta fel tidigare. Sent ska syndarn vakna
            heter det. Men någon väckelse i utskottet i övrigt ledde det inte
            till. Vän av ordning kanske undrar om jag möjligen talar i egen
            sak. Det gör jag faktiskt inte: Jag kommer att erlägga kyrkoavgift
            till Svenska kyrkan år 2000. Däremot talar jag i egen sak som
            medborgare: Allas likhet inför lagen ska gälla. Är det någon som
            har en invändning på den punkten?
          </note>
          <note>
            Fru talman! Jag ber härmed att få yrka bifall till reservation
            3.
          </note>
          <note type="speaker">
            Anf. 28 PER LAGER (mp):
          </note>
          <note>
            Fru talman! I det här betänkandet har Miljöpartiet egentligen
            bara en invändning. Men det är en mycket viktig principfråga.
            Jag kan säga att den kanske är diametralt motsatt det som Ingvar
            Svensson nu har pratat om.
          </note>
          <note>
            Huvudidén i betänkandet är att stöd ska kunna lämnas till registrerat
            trossamfund i form av statsbidrag eller statlig avgiftshjälp.
            Målet sägs vara att bidra till att skapa förutsättningar för trossamfunden
            att bedriva en aktiv och långsiktigt inriktad religiös verksamhet
            i form av gudstjänst, själavård, undervisning och omsorg.
          </note>
          <note>
            Jag förstår och kan stödja statsbidrag som många ideella organisationer
            och föreningar får del av och har behov av för sin verksamhet,
            kanske framför allt för att sådana verksamheter ofta har det svårt
            ekonomiskt. Men att ge hjälp med uppbörden, med att ta in föreningsavgiften,
            förstår jag inte alls, särskilt inte som kravet på en sådan hjälp
            är att samfunden i det här fallet inte bara bidrar till att upprätthålla
            och stärka samhällets grundläggande värderingar - något som faktiskt
            inte är så lätt att avgöra från tid till annan -
          </note>
          <note>
            utan att samfunden också ska vara stabila och ha en egen livskraft.
          </note>
          <note>
            Fru talman! Jag anser att just sådana samfund, organisationer
            och föreningar inte behöver någon avgiftshjälp och förmodligen
            i det här fallet inte heller något annat stöd. Det känns fel att
            bidra med att driva in medlemsavgifter samtidigt som samfunden
            tar emot stora eller små penninggåvor av sina medlemmar. Vore
            det fråga om för samhället mycket viktiga ungdomssatsningar, eller
            varför inte handikapp-, bistånds- eller äldresatsningar som inte
            har någon förutsättning att gå ihop ekonomiskt, är det en solidarisk
            handling att hjälpa till med avgifterna. Men inte i dessa fall.
          </note>
          <note>
            Jag har redan i våras yrkat samma sak vid behandlingen av konstitutionsutskottets
            betänkande nr 18. Jag är också mycket medveten om att riksdagen
            har tagit ett principbeslut 1995, men jag tycker fortfarande att
            det ändå är lika tokigt. Kanske och förhoppningsvis blir det inte
            så många samfund och livsåskådningsgrupper som kommer att begära
            hjälpen. Men risken finns, och då är principbeslutet illa ute.
            Det är hart när omöjligt att ange var gränsen går för vad som
            ska anses utgöra trossamfund å ena sidan, livsåskådningsgrupper
            och ideella föreningar å andra sidan, särskilt i ett mångkulturellt
            och mycket sekulariserat samhälle som vårt.
          </note>
          <note>
            Fru talman! Hur upprätthåller man rättviseaspekten i längden,
            och var finns de långsiktiga konsekvensanalyserna i den här frågan?
          </note>
          <note>
            Med dessa ord yrkar jag bifall till reservation 2.
          </note>
          <note type="speaker">
            Anf. 29 INGVAR SVENSSON (kd) replik:
          </note>
          <note>
            Fru talman! Jag har förståelse för Per Lagers inställning att
            staten över huvud taget inte ska ge någon uppbördshjälp. Det kan
            diskuteras. Nu finns dock ett sådant beslut. Om man utgår från
            att Per Lagers reservation faller när riksdagen fattar beslut
            här i kammaren, vore det inte rimligt att Per Lager då sekundärt
            stödde den inställning som skulle ge en likställighet i den här
            frågan?
          </note>
          <note type="speaker">
            Anf. 30 PER LAGER (mp) replik:
          </note>
          <note>
            Fru talman! Ingvar Svensson känner ju till min inställning i
            frågan, och jag skulle självklart helst vilja att principbeslutet
            om att ge uppbördshjälp revs upp.
          </note>
          <note>
            Jag har i utskottsbehandlingen förstått att Ingvar
          </note>
          <note>
            Svenssons poäng är likhet inför lagen, något som också jag tycker
            är intressant och viktigt att diskutera.
          </note>
          <note>
            Just i det här fallet har praktiska omständigheter gjort att
            uppbördshjälpen inte kan ges förrän efter år 2000.
          </note>
          <note>
            Eftersom jag över huvud taget inte är intresserad av att uppbördshjälp
            ges, önskar jag att det i stället blir en majoritet för min reservation.
          </note>
          <note type="speaker">
            Anf. 31 INGVAR SVENSSON (kd) replik:
          </note>
          <note>
            Fru talman! Jag blir något förvånad när Per Lager säger att man
            får låta praktiska omständigheter styra kravet på allas likhet
            inför lagen. Jag har, som sagt, förståelse för att han inte vill
            ha någon uppbördshjälp alls, men vi politiker får många gånger
            så att säga gilla läget. Är det inte rimligt att man om Per Lagers
            reservation faller upprätthåller allas likhet inför lagen?
          </note>
          <note type="speaker">
            Anf. 32 PER LAGER (mp) replik:
          </note>
          <note>
            Fru talman! Ingvar Svensson sade själv: Sent ska syndarn vakna.
            Kanske vaknade man för sent i det här fallet, och jag har förstått
            att det då är praktiken som avgör resultatet.
          </note>
          <note type="speaker">
            Anf. 33 PÄR-AXEL SAHLBERG (s):
          </note>
          <note>
            Fru talman! Ingvar Svensson vädjar om stöd för sin idé, och om
            han inte kan få det från partier som sympatiserar med tanken,
            försöker han få stöd från
          </note>
          <note>
            Miljöpartiet, som inte alls vill ha det. Den som inte alls vill
            ha det kan lika gärna få det ett år tidigare -
          </note>
          <note>
            man kan fundera över logiken i sammanhanget.
          </note>
          <note>
            Jag ska återkomma till detta men skulle gärna vilja börja med
            den process som jag har haft förmånen att delta i tillsammans
            med de flesta av de närvarande under de år som gått. Jag kommer
            från teologiskt arbete och hade kanske inte riktigt tänkt mig
            att som politiker få ägna mig så mycket åt teologi som det blivit
            sedan KU fick de här frågorna på sitt bord
          </note>
          <note>
            1994/95, med principbeslutet i december 1995 och den fortsatta
            processen därefter.
          </note>
          <note>
            Det har dock varit riktigt spännande. Jag har fått lära känna
            Svenska kyrkan, som självfallet är det trossamfund som mest berörs
            av den här förändringen. Jag har sett likheter med min egen kyrka,
            Metodistkyrkan, och även olikheter, och jag har iakttagit hur
            den här processen växt fram. Jag vill kort beröra den lite grann
            ur just det perspektivet.
          </note>
          <note>
            Vi som sitter i KU har på den sidan jobbat med detta i fyra år.
            Processen har pågått i över 40 år. Sedan religionsfrihetslagen
            1951-1952 har man diskuterat hur förhållandet mellan staten och
            Svenska kyrkan ska se ut. I 400 år har det funnits väldigt intensiva
            band, som gjort att man under vissa tider inte ens kunnat särskilja
            staten från kyrkan. Kyrkan var liksom sammanväxt med kungamakten.
          </note>
          <note>
            Vi som läst vår historia har kunnat se hur det sekulära samhället
            har växt ut ur den kyrkliga struktur som faktiskt lade grunden
            för det land som nu är vårt
          </note>
          <note>
            Sverige. Jag tycker att det här är en alldeles nödvändig och
            riktigt spännande process. De fria samfunden,
          </note>
          <note>
            Ingvar Svensson, har i väldigt få fall 900 år på nacken, men
            de har under lite kortare tid drivit på ganska kraftigt för att
            få den här förändringen.
          </note>
          <note>
            Katolska kyrkan är speciell: Den har funnits före, under och
            efter den här processen. Jag ska något komma tillbaka till den.
          </note>
          <note>
            Jag har i debatten pekat på det fantastiska att det som vi nu
            har fått vara med om innebär att staten i realiteten är fri att
            vara stat och från nyåret inte behöver bry sig över teologiska
            ställningstaganden vad gäller kyrkan. Ändå tror jag att vi kan
            ha viss glädje av teologisk reflexion från skiftande religiös
            bakgrund också i det politiska arbetet.
          </note>
          <note>
            Men det riktigt stora är ju att Svenska kyrkan blir fri att vara
            kyrka. Jag har sett att man i en av de informationstexter som
            man nu använder i Svenska kyrkan har valt just den rubriken, och
            det är välfunnet: fri att vara kyrka. Vi tar nu ett beslut där
            det sista läggs till rätta för den här reformen, som berör staten
            i någon mån och Svenska kyrkan i hög grad. Självfallet kommer
            också övriga trossamfund in i blickfånget. Det som har skilt Svenska
            kyrkan från de fria samfunden är att Svenska kyrkan har varit
            reglerad i lag, medan de fria samfunden inte har varit reglerade
            och inte heller har önskat vara det.
          </note>
          <note>
            Jag tycker att det betänkande som vi nu har att ta ställning
            till och som jag ställer mig bakom är lite speciellt. Ofta är
            KU:s betänkanden ganska ordrika, men vi har här samlat oss bakom
            13 sidor text medan lagtexten omfattar 45 sidor. Det är både stora
            och små lagar, i ett slags uppsamlingsheat för att nu få hela
            reformen i hamn.
          </note>
          <note>
            En av förutsättningarna för att den här reformen över huvud taget
            skulle bli både politiskt och kanske praktiskt möjlig var att
            Svenska kyrkan till skillnad från våra grannar i Norge och i andra
            länder redan i hög grad hade en egen ekonomi. Detta hänger samman
            med vår finansieringsform. Svenska kyrkan har haft rätt att som
            kyrklig kommun ta upp skatt för sin verksamhet. Detta är det stora
            hindret att övervinna i den norska processen, vilken - som jag
            någon gång har sagt - förmodligen ligger 30 år efter vår. Bl.a.
          </note>
          <note>
            finns ännu inte den behövliga ekonomin och organisatoriska särarten
            i den norska kyrkan.
          </note>
          <note>
            Vi går nu in i ett nytt århundrade med en ny och modern lagstiftning.
            Man kan diskutera hur den lagstiftningen ska se ut. På den ena
            ytterkanten återfinns
          </note>
          <note>
            Miljöpartiet, som säger att kyrkan, religionerna och trossamfunden
            inte på något sätt ska ha en särställning. De ska likställas med
            vilken frimärksklubb som helst, och de får själva sköta sina finanser.
            Har man verksamhet som kommun eller stat vill främja får man söka
            bidrag.
          </note>
          <note>
            Jag har respekt för den ståndpunkten, även om det lagstiftningsarbete
            som vi har utfört i Sveriges riksdag under den sista delen av
            90-talet har en annan utgångspunkt. Den innebär en tydlig markering
            av att staten har ett särskilt intresse både av att skapa ett
            regelverk och av att ge trossamfunden och religionen en särskild
            roll - inte så att staten styr den, men goda förutsättningar ska
            ges för arbetet i trossamfunden.
          </note>
          <note>
            Vi har nu haft en process som innebär att det när vi antog lagen
            om trossamfund och lagen om Svenska kyrkan krävdes två beslut,
            dels av den gamla riksdagen på våren 1998, dels av den nyvalda
            på hösten
          </note>
          <note>
            1998. Det var då som de här principerna lades fast.
          </note>
          <note>
            Den andra ståndpunkten har Ingvar Svensson nu ovanligt hårdfört
            gjort sig till tolk för i den här debatten. Det är över huvud
            taget en språklig form som vi hittills inte har använt oss av
            i debatten om staten och trossamfunden, men självfallet väljer
            Ingvar
          </note>
          <note>
            Svensson tonläge alldeles själv.
          </note>
          <note>
            Problemet är att såsom Ingvar Svensson går in för frågan och
            såsom reservationen är formulerad, visar det inte att han är så
            förment för likställigheten utan att han faktiskt inte begriper
            vilken process vi har gått in i. Problemet när vi gick in i arbetet
            var bl.a. hur
          </note>
          <note>
            Svenska kyrkan - som under 400 år varit en så integrerad del
            av statsapparaten, som har hämtat hela sin rättsliga form från
            det offentliga sammanhanget, denna nya kyrka som ändå är den gamla
            kyrkan - ska ges en juridisk ställning. Vi löste problemet med
            begreppet registrerat trossamfund. Då hade vi skapat en associationsform
            som var särskilt lämplig för
          </note>
          <note>
            Svenska kyrkan. Svenska kyrkan formulerar i huvudsak själv hur
            man ser på sig själv, vilken bild man har, det som i teologiska
            sammanhang kallas för den ecklesiologi man bekänner sig till.
            Då blir det ganska självklart att samma rättsliga form, registrerat
            trossamfund, också skulle erbjudas andra trossamfund och därmed
            ge dem möjlighet att bli registrerat trossamfund.
          </note>
          <note>
            När vi jobbade med denna utredning fanns det hos mig en viss
            oro för att vi skapade en lagstiftning som innebar att Svenska
            kyrkan blev ett sådant registrerat trossamfund genom lag och de
            övriga trossamfunden skulle själva fatta beslut och därmed registreras.
            Det skulle inte vara någon kontroll, ingen bevakning, ingen statlig
            lagstiftning, utan helt och hållet ett tillhandahållande av en
            associationsrättslig form. Nu har vi sett att den oro jag kände
            var alldeles obefogad. Nu är det närmast kö in i systemet för
            att få den rättsliga formen registrerat trossamfund. Det var precis
            vad jag hade hoppats på. Det innebär att varje trossamfund, i
            enlighet med sina egna traditioner, en del urgamla, en del mer
            modernt framväxta, kan registreras i enlighet med sin egen självbild.
            Det är en unik lagstiftning.
          </note>
          <note>
            Staten bestämmer inte vad ett registrerat trossamfund är, den
            bestämmer bara vissa kriterier som sedan trossamfunden formulerar:
            "Så här ser vi ut, och nu vill vi registreras!"
          </note>
          <note>
            Det som kristdemokraterna och Ingvar Svensson tyvärr har missförstått
            helt i processen - det är beklagligt när det gäller den lagstiftande
            församlingens ledamöter - är att grunden i besluten är frågan
            om att registreras som trossamfund. För de flesta trossamfunden
            blir det en enkel process, dvs. ett brev till
          </note>
          <note>
            Kammarkollegiet. Ett trossamfund - som också har anmält frågan
            till KU för snabbare behandling - är katolska kyrkan, som i dag
            genom att lagstiftning inte har funnits som har fungerat för Svenska
            kyrkan har organiserat sitt arbete i huvudsak som en stiftelse.
          </note>
          <note>
            Tyvärr är stiftelseformen rättsligt reglerad i Sverige i dag.
            Det innebär att en stiftelse inte automatiskt kan gå över i formen
            registrerat trossamfund.
          </note>
          <note>
            Jag hoppas att katolska kyrkan under år 2000 hinner med den processen.
            Men hur Ingvar Svensson har tänkt sig att det ska gå till före
            den 3 december i år är fullständigt ofattbart. Därför, fru talman,
            har vi ett problem. Reservationerna på kammarens bord ska ju vara
            möjliga beslut, men om vi skulle besluta i enlighet med kristdemokraternas
            reservation skulle vi få bekymmer. Då skulle inte lagen om registrerat
            trossamfund och registreringsprocessen kunna ta fart, men regeringen
            skulle inte heller kunna erbjuda trossamfunden denna möjlighet.
          </note>
          <note>
            Likställigheten inträffar den 1 januari 2000. Det är en rättslig
            likställighet. Den 1 januari 2001 blir det en möjlighet till en
            ekonomisk likställighet. Jag välkomnar detta, och jag tycker att
            det är en bra reform. Det är en liten plump i protokollet att
            den sista debatten i ämnet ägnas åt den frågan.
          </note>
          <note type="speaker">
            Anf. 34 INGVAR SVENSSON (kd) replik:
          </note>
          <note>
            Fru talman! Jag har full respekt för den process
          </note>
          <note>
            Pär-Axel Sahlberg har varit inblandad i när det gäller att föra
            frågan fram till den position där vi sätter punkt i dag. Frågan
            gäller inte heller den saken.
          </note>
          <note>
            Pär-Axel Sahlberg radar upp en rad svepskäl och dimridåer kring
            detta. Jag har pekat på just legalitetsaspekten, nämligen att
            en lag inte kan tillämpas i sin helhet - allas likhet inför lagen
            gäller. Det kan finnas alla möjliga krystade förklaringar till
            att detta inte uppfylls. Grundproblemet i vår kritik är att lagen
            inte kan tillämpas i sin helhet.
          </note>
          <note type="speaker">
            Anf. 35 PÄR-AXEL SAHLBERG (s) replik:
          </note>
          <note>
            Fru talman! Legalitetsaspekten kan inte i det här sammanhanget
            bara handla om uppbördshjälpen eller hjälp med kyrkoavgift. Det
            är detta som är ett så olyckligt misstag från kristdemokraternas
            sida, dvs.
          </note>
          <note>
            att det ses som en separat fråga. Man kan ha synpunkter på hur
            det ska göras. Men den stora innovationen i reformen är att i
            och med reformen om staten och trossamfunden ges för första gången
            på länge dessa organisationer en ny rättslig form. Det är legalitetsaspekten,
            dvs. möjligheten att bli registrerat trossamfund. Sedan kommer
            frågan om att dessa registrerade trossamfund kan få hjälp med
            kyrkoavgiften och uppbörden. Men det är nästa process. Då går
            det inte att, som Ingvar Svensson gör, hoppa över det första steget,
            som är förutsättningen för det andra steget, och säga att det
            nya systemet i det andra steget inte blir fullt jämställt.
          </note>
          <note>
            Formerna för registrering av trossamfund föregår beslutet som
            regeringen kan fatta om hjälp till kyrkoavgiften. Så måste stegen
            tas. Det är ungefär som mitt tre veckor gamla barnbarn. Jag vet
            att hon måste krypa innan hon kan gå. Jag hoppas att hon inte
            går på kd-manér och hoppar först - hon behöver träna.
          </note>
          <note type="speaker">
            Anf. 36 INGVAR SVENSSON (kd) replik:
          </note>
          <note>
            Fru talman! Pär-Axel Sahlberg är i många sammanhang en skämtsam
            och trevlig figur.
          </note>
          <note>
            Jag undrar om det inte är Pär-Axel Sahlberg som har missförstått
            regeringsformen och likställighetsprincipen. Han ser detta som
            en process. Om man ser detta över flera hundra år betyder inte
            ett år så mycket i sammanhanget.
          </note>
          <note>
            Men låt oss titta på själva lagstiftningen. Är det inte rimligt,
            Pär-Axel Sahlberg, att en lagstiftning -
          </note>
          <note>
            oavsett vilken - kan tillämpas i sin helhet?
          </note>
          <note type="speaker">
            Anf. 37 PÄR-AXEL SAHLBERG (s) replik:
          </note>
          <note>
            Fru talman! Detta är ett märkligt resonemang. För att tillämpa
            den lag som Ingvar Svensson är så angelägen ska tillämpas - jag
            delar Ingvar Svenssons synpunkt - måste vi tala om registrerade
            trossamfund.
          </note>
          <note>
            I dag den 24 november 1999 finns inget registrerat trossamfund.
            Inget registrerat trossamfund kan få hjälp med någon kyrkoavgift
            eftersom det inte finns något sådant. Man får inte glömma en så
            enkel förutsättning som att något först måste skapas för att sedan
            gå in i nästa system.
          </note>
          <note>
            Om Ingvar Svenssons idé ska fullföljas - jag har inget problem
            med själva logiken i idén - skulle vi säga att kyrkoavgiften gäller
            från den 1 januari 2001
          </note>
          <note>
            för Svenska kyrkan och för de övriga trossamfunden.
          </note>
          <note>
            Det hade varit ett helt rimligt beslut, t.o.m. smakfullt.
          </note>
          <note>
            Vad hade det inneburit? Ska Svenska kyrkan lägga sin verksamhet
            i karantän ett år i väntan på den nya lagstiftningen? Kyrkan skulle
            inte kunna fortsätta att ta ut kyrkoskatt eftersom det inte finns
            en rättslig form för det. Det är det problemet som vi har löst
            -
          </note>
          <note>
            tycker jag själv - elegant. Det innebär ett års leveranstid.
          </note>
          <note>
            Jag tror att katolska kyrkan - som ett exempel -
          </note>
          <note>
            efter det att denna process är färdig kommer att vara tacksam
            för det året. Katolska kyrkan skulle i dag inte kunna bli ett
            registrerat trossamfund. Kyrkan hoppas att hitta formen, vilket
            innebär att man kan behöva skapa en ny associationsform för att
            sedan bli ett registrerat trossamfund eller att man kan hantera
            permutationsinstrumentet - vilket förmodligen kräver ett regeringsbeslut.
          </note>
          <note>
            Det finns en process. Ett år är förmodligen kort tid. Kristdemokraterna
            har alldeles för bråttom.
          </note>
          <note type="speaker">
            Anf. 38 HELENA BARGHOLTZ (fp):
          </note>
          <note>
            Fru talman! Sent ska syndaren vakna. Det uttrycket har använts
            ett par gånger i debatten, och jag får erkänna att jag är en av
            de syndare som har vaknat sent.
          </note>
          <note>
            Det här är en oerhört komplicerad och svår fråga.
          </note>
          <note>
            Det kände jag i utskottet och när vi har diskuterat här.
          </note>
          <note>
            Det tillkommer många juridiska komplikationer. Jag ställde då
            upp på KU:s majoritets förslag. Men jag har, som sagt var, vaknat
            sent - dock, vill jag betona, innan Ingvar Svensson sköt med sitt
            grova artilleri mot somliga av oss - och kommit till slutsatsen
            att vi kanske borde ha försökt hjälpa de andra trossamfunden lite
            mer att också få del av uppbördsmöjligheterna redan fr.o.m. den
            1 januari 2000. Kanske vi skulle ha pressat möjligheterna lite
            mer.
          </note>
          <note>
            Med det, fru talman, vill jag bara säga att jag för egen del
            i en votering kommer att stödja reservation nr 3.
          </note>
          <note type="speaker">
            Anf. 39 NILS FREDRIK AURELIUS (m):
          </note>
          <note>
            Fru talman! När man inte har någon reservation brukar man i allmänhet
            inte anse att man behöver ta upp kammarens tid med inlägg, men
            outgrundliga är kammardebattens vägar. Och här gavs det ett tillfälle
            att trots allt säga något på en direkt uppmaning.
          </note>
          <note>
            Låt mig först säga det som är viktigast och se detta ur ett historiskt
            perspektiv. Jag tror att det här är minst fjärde, troligen femte,
            debatten i dessa frågor som har hållits sedan principbeslutet
            1995. Det speciella med det beslutet var att man började med ett
            principbeslut, som grundade sig på en partiledaröverenskommelse
            mellan flera partier. Därefter gjordes utredningar, som så småningom
            kom med olika delbeslut. Det är en något ovanlig väg, men när
            man nu ser tillbaka på dessa frågor tycker jag ändå att det har
            fungerat väl.
          </note>
          <note>
            Vi ville från moderat sida på ett antal punkter ha en annan lösning
            än den som blivit riksdagens beslut, men det är ändå bara små
            fel i marginalen.
          </note>
          <note>
            Det stora som sker är naturligtvis att Svenska kyrkan går från
            att vara offentligt-rättsligt reglerad till att bli en icke offentligt-rättsligt
            reglerad institution.
          </note>
          <note>
            Däremot kanske man ska, för att något nyansera Pär-
          </note>
          <note>
            Axel Sahlbergs - för övrigt utmärkta - framställning, betona
            att förändringarna inte blir så oerhört stora för kyrkan som det
            ibland utmålas.
          </note>
          <note>
            Jag tycker personligen att uttrycket skilsmässa är felaktigt
            att använda i sammanhanget. Mycket kommer att förbli vid det gamla,
            utom i fråga om just denna mycket principiella synpunkt. Jag tror
            att de vanliga kyrkobesökarna kommer att märka relativt lite av
            förändringen, åtminstone till en början.
          </note>
          <note>
            Därtill kommer att riksdagen har beslutat om en rätt lång övergångsperiod,
            vilket bör framhållas. Ända fram till 2009 är det saker som gradvis,
            steg för steg kommer i bruk. Vissa bidrag kommer exempelvis inte
            ens att börja utbetalas från år 2000 utan vara fullt uppräknade
            först år 2009. Det gäller kulturminnesvård, och det finns andra
            exempel. Förtroendevaldas rätt till ledighet kommer att leva kvar
            under en övergångsperiod. Fram till år 2009 bör man alltså se
            det som en övergångsperiod. Men en förändring har naturligtvis
            skett, och den har gått förvånansvärt bra.
          </note>
          <note>
            Frågan om uppbörden är intressant av många skäl.
          </note>
          <note>
            Själva konstruktionen av systemet är en punkt där man har anledning
            att vara lite tveksam. Är det så lyckat att det som kommer att
            heta kyrkoavgift även i fortsättningen kommer att tas ut precis
            som en kommunalskatt och därmed också påverkas direkt av de förändringar
            som riksdagen, med all säkerhet, kommer att göra beträffande grunderna
            för hur kommunalskatt tas ut? Om det ska ske en förändring där
            måste det i så fall bli efter en framställan från kyrkan och de
            andra som kommer i åtnjutande av uppbördshjälp, med en ny debatt
            om detta och ett nytt beslut.
          </note>
          <note>
            Slutligen vill jag säga till Ingvar Svensson att jag tror att
            det är ganska tydligt att det hade varit olyckligt att hasta fram
            en lösning nu, några månader före år 2000, på det sätt som han
            vill - som i och för sig flera också hade önskat. Jag tror att
            alla i utskottet, utom de som möjligen har något principiellt
            emot uppbördshjälpen, var villiga att granska detta och gjorde
            en ansträngning. Men det är inte så enkelt att hasta fram den
            här typen av lagstiftning. Det ikraftträdande som sker år 2001
            förändrar ingenting i den grundläggande likställigheten från beslutet
            år 1995, nämligen principbeslutet.
          </note>
          <note>
            Jag tycker att Ingvar Svensson här använder en obiblisk metaforik
            - han talar om att skjuta skarpt.
          </note>
          <note>
            Förresten kanske den är biblisk, även om man kanske inte brukar
            associera till det stora fridsbudskapet utifrån den metaforiken,
            men han sköt nog mest med lösa skott.
          </note>
          <note type="speaker">
            Anf. 40 INGVAR SVENSSON (kd):
          </note>
          <note>
            Fru talman! Jag hänvisade tidigare till den gröna boken om riktlinjer
            för författningsskrivning, där det framhålls att trots föreskrifter
            om att en författning ska träda i kraft en viss dag kan man utan
            särskilda övergångsbestämmelser redan innan dess vidta administrativa
            åtgärder som behövs för att författningen ska kunna tillämpas
            i sin helhet fr.o.m. den dagen.
          </note>
          <note>
            Det är där jag menar att man har gjort den stora missen i det
            här sammanhanget. Pär-Axel Sahlberg säger att jag har missförstått
            det här med att det inte finns några registrerade trossamfund.
            Nej, tacka för det, när man inte kan fullfölja detta eftersom
            någon någonstans har gjort ett fel på den punkten - om det nu
            är regeringen eller utskottet tidigare. Det är det som är det
            stora bekymret, dvs. att man inte kan tilllämpa lagen i sin helhet
            därför att man inte har vidtagit de här åtgärderna.
          </note>
          <note>
            Jag måste säga till Nils Fredrik Aurelius att jag inte tycker
            att regeringsformen tillhör kategorin lösa skott.
          </note>
          <note type="speaker">
            Anf. 41 PÄR-AXEL SAHLBERG (s):
          </note>
          <note>
            Fru talman! Ingvar Svensson sade till miljöpartisten Per Lager
            när det gällde rätten till avgiftshjälp:
          </note>
          <note>
            Nu är det så att vi har den här lagstiftningen. Därmed skulle
            han tala Per Lager till rätta.
          </note>
          <note>
            Nu är det så att vi har tagit den här lagstiftningen om att ett
            registreringsförfarande föregår ett avgiftsförfarande. Då står
            Ingvar Svensson här och säger i anförande efter anförande och
            replik efter replik att vi borde ha det på ett annat sätt. Vi
            kan ju inte först besluta hur systemet ska se ut och sedan kommer
            man och säger att vi ska göra något annat, som upphäver lagen.
            Det är inte en så god idé. Det här kräver förberedelse.
          </note>
          <note>
            Vi inför en ny associationsform. Den ska behandlas och hanteras
            enligt beslut, och det ska ske en registrering. Sedan ges det
            möjlighet till hjälp med kyrkoavgiften. Jag välkomnar att det
            finns ett sådant tryck på den möjligheten. Men nog är det bra
            om lagar som vi beslutar om ett år gäller några år därefter.
          </note>
          <note type="speaker">
            Anf. 42 NILS FREDRIK AURELIUS (m):
          </note>
          <note>
            Fru talman! Som framgår av utskottets text är det en uppgift
            av ingripande karaktär att ta in de bakgrundsuppgifter som behövs
            för att Riksskatteverket sedan ska kunna ta in en avgift som behandlas
            som en skatt. Det finns alltså goda skäl för att vi har den ordning
            som vi redan har beslutat om, dvs. att själva skatteuppbörden,
            som kommer att bli avgiftsuppbörd, inte kan ske förrän år 2001
            för de andra trossamfund som önskar sådan hjälp. Det glädjande
            är att intresset har blivit så stort. Från början var kritiken
            ganska omfattande, och man var egentligen ovillig att ge sig in
            i detta system.
          </note>
          <note>
            Till det som komplicerar bilden och som gör att det kan krävas
            en del överväganden hör dels de associationsrättsliga formerna
            för vissa samfund, som
          </note>
          <note>
            Pär-Axel Sahlberg har berört, dels det faktum att det krävs samtycke
            av dem som inte tillhör Svenska kyrkan utan ett annat samfund
            som önskar ge uppbörd.
          </note>
          <note>
            Jag kan också tillägga att det inte är något helt nytt att ikraftträdandet,
            som är det vi diskuterar, skulle ske i den här ordningen. Det
            framgår redan av en av de statliga utredningar som kom 1997 om
            statlig medverkan vid avgiftsbetalning.
          </note>
          <note>
            Man kan också möjligen säga som en sista liten synpunkt att åtskilliga
            som har tänkt bli registrerade trossamfund är helt inställda på
            att denna statliga medverkan genom Riksskatteverket vid avgiftsuppbörden
            inte kommer att ske förrän år 2001. De har inrättat sina förberedelser
            efter vad riksdagen tidigare har beslutat.
          </note>
          <note>
            Slutligen vill jag till min gode vän Ingvar Svensson säga att
            det inte är regeringsformen som skjuter med lösa skott, utan det
            är Ingvar Svensson i sitt anförande.
          </note>
          <note type="speaker">
            Anf. 43 INGVAR SVENSSON (kd):
          </note>
          <note>
            Fru talman! Vad som står i regeringsformen kan väl inte betraktas
            som lösa skott, Nils Fredrik Aurelius.
          </note>
          <note>
            Jag vill säga så här till Pär Axel Sahlberg. Han säger att vi
            nu har denna lagstiftning, antagen med två beslut. Då kan jag
            replikera med att riksdagen faktiskt godkände att vi gjorde vårt
            yrkande i vår motion och att utskottet har behandlat det. Vi kan
            lyfta bort legalitetsbiten.
          </note>
          <note>
            När jag diskuterade med Per Lager tidigare sade jag att jag inte
            ville - jag respekterade nämligen hans åsikt - att man skulle
            tillämpa detta system över huvud taget. Men om vi tillämpar detta
            system borde vi tillgodose lagalitetssynpunkterna.
          </note>
          <note type="speaker">
            Anf. 44 PÄR AXEL SAHLBERG (s):
          </note>
          <note>
            Fru talman! För i bästa fall sista gången vill jag säga att det
            var Ingvar Svensson jag citerade när jag sade att det är så att
            vi får ha denna lagstiftning. Det verkar inte som om Ingvar Svensson
            har accepterat det. För mig är det inte frågan om en formalism
            av något slag, utan det är frågan om att vi har valt en struktur
            som Ingvar Svenssons parti och många andra har ställt sig bakom.
            Den kräver denna process.
          </note>
          <note>
            Nu, hösten 1999, tycker Ingvar Svensson inte att det är en bra
            process längre. Det beror närmast på att
          </note>
          <note>
            Ingvar Svensson inte har förstått den problematik som ligger
            bakom.
          </note>
          <note>
            Det kan faktiskt vara så illa att man inte heller år
          </note>
          <note>
            2001 kommer i gång med kyrkoavgiften därför att man inte har
            hunnit med förberedelserna på olika sätt.
          </note>
          <note>
            Legalitetsaspekten måste ta sikte på hela lagstiftningen. Det
            tror jag också regeringsformen gör. Hur lösa dessa skott är vet
            jag inte, men man får ändå veta vad man argumenterar kring.
          </note>
          <note type="speaker">
            Anf. 45 INGVAR SVENSSON (kd):
          </note>
          <note>
            Fru talman! Pär Axel Sahlberg argumenterar utifrån huruvida de
            olika samfunden ska hinna registrera sig eller inte. Det är ur
            vår synpunkt sett inte särskilt intressant.
          </note>
          <note>
            Jag tror också att han citerar mig fel när han säger att vi nu
            har denna lagstiftning. Jag vill påminna mig att jag sade till
            Per Lager att denna lagstiftning gäller om hans reservation faller.
            Jag tror att det var så jag uttryckte mig.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 13 §.)
          </note>
          <note>
            8 § Ändrade regler för revisorer i sparbanker och medlemsbanker,
            m.m.
          </note>
          <note>
            Föredrogs finansutskottets betänkande 1999/2000:FiU7
          </note>
          <note>
            Ändrade regler för revisorer i sparbanker och medlemsbanker,
            m.m. (prop. 1998/99:129)
          </note>
          <note type="speaker">
            Anf. 46 JONAS RINGQVIST (v):
          </note>
          <note>
            Fru talman! Jag skulle vilja börja med att tacka finansutskottet
            för en positiv behandling av den flerpartimotion som Vänsterpartiet
            har tagit initiativ till, som handlar om Ekobankens problem med
            lagen om medlemsbanker. Det är bra att riksdagen nu gör ett tillkännagivande
            om att lagen ska ändras och att små medlemsbanker ges möjlighet
            att växa. Det är också kul att redan efter ett år få en motion
            bifallen här i riksdagen.
          </note>
          <note>
            Syftet med medlemsbanker som Ekobanken är ju inte, som med de
            kommersiella bankerna, att enbart skapa vinst åt sina ägare. Det
            är oftast helt andra syften som lockar människor att placera sina
            pengar i en medlemsbank. Det kan vara en vilja att låna ut pengar
            till låg ränta till ett särskilt ändamål. Det kan vara att verka
            för ett ekonomiskt system helt utan ränta. Det kan vara att man
            vill ta annan etisk hänsyn när man placerar sina pengar.
          </note>
          <note>
            Detta gör att medlemsbanker har ett särskilt problem med att
            bygga upp ett eget kapital. Medan kommersiella banker kan locka
            investerare genom en hög avkastning på investeringar är medlemsbankerna
            beroende av medlemmarnas insatser.
          </note>
          <note>
            Hittills har medlemsbankerna hindrats i sitt växande av lagen
            som kräver att banken ska ha ett eget kapital på 5 miljoner euro
            för att balansomslutningen ska tillåtas övergå 100 miljoner kronor.
            Det är detta som riksdagen nu föreslår ska ändras. Det är då nödvändigt
            att de nya reglerna utformas på ett sätt som tar särskild hänsyn
            till medlemsbankers svårighet att bygga upp ett eget kapital.
          </note>
          <note>
            Medlemsbankerna har en viktig roll i svensk ekonomi på flera
            områden. De är föregångare i andra hänsynstaganden än rent ekonomiska
            när vi ska placera våra pengar. De bidrar till att öka det demokratiska
            inflytandet över våra pengar dels genom att bankerna ägs och styrs
            demokratiskt av medlemmarna, dels genom att de ger ökade möjligheter
            att styra vad jag som enskild vill låna ut mina pengar till.
          </note>
          <note>
            Dessutom bidrar de till en diskussion i samhället om det orättfärdiga
            i att ett fåtal kan kontrollera och styra bankväsendet genom sitt
            ägande av de stora kommersiella bankerna.
          </note>
          <note>
            Jag yrkar därför bifall till hemställan under mom.
          </note>
          <note>
            2 i finansutskottets betänkande och ser fram emot att
          </note>
          <note>
            Ekobanken och andra små medlemsbanker nu kommer att ges möjlighet
            att växa.
          </note>
          <note type="speaker">
            Anf. 47 SVEN-ERIK ÖSTERBERG (s):
          </note>
          <note>
            Fru talman! Jag ska inte alls på något sätt ingå i polemik med
            Jonas Ringqvist utan ska bara helt kort förtydliga det som redan
            står i betänkandet. Det är bra motioner som har skrivits. Medlemsbankerna
            har också en väldigt viktig funktion i detta läge.
          </note>
          <note>
            Jag vill bara klargöra att vi från majoritetens sida och från
            vårt partis sida har haft väldigt nära kontakt med Finansdepartementet
            i denna fråga just för att nå en lösning, så att medlemsbankerna
            kan tillåtas att växa på det sätt som också framförs i motionerna.
          </note>
          <note>
            Det finns en banklagskommitté som tittar på detta.
          </note>
          <note>
            Man har med denna fråga också. Vi förutsätter att detta kan lösas
            i ett svep.
          </note>
          <note>
            Jag vill också förtydliga det sista som står i betänkandet. Skulle
            det krångla på vägen, och skulle det vara så att man inte klarar
            detta inom Banklagskommittén, är vi inte främmande för att lyfta
            upp frågan ytterligare så att det kan fungera på det sätt som
            är tänkt. Jag vill förtydliga det. Jag yrkar också naturligtvis
            bifall till hemställan i dess helhet i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 13 §.)
          </note>
          <note>
            9 § Femprocentsregeln för försäkringsföretag och banker
          </note>
          <note>
            Föredrogs finansutskottets betänkande 1999/2000:FiU8
          </note>
          <note>
            Femprocentsregeln för försäkringsföretag och banker
          </note>
          <note>
            (prop. 1998/99:142)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 13 §.)
          </note>
          <note>
            10 § Yrkesregister m.m.
          </note>
          <note>
            Föredrogs finansutskottets betänkande 1999/2000:FiU9
          </note>
          <note>
            Yrkesregister m.m. (prop. 1999/2000:8)
          </note>
          <note type="speaker">
            Anf. 48 ANNA ÅKERHIELM (m):
          </note>
          <note>
            Fru talman! I betänkandet FiU9 tas ytterligare steg mot genomförandet
            av en registerbaserad folk- och bostadsräkning. Här föreslås dels
            en förlängning av giltighetstiden för provverksamhetslagen till
            senast utgången av september månad 2001 - denna lag reglerar den
            försöksverksamhet som genomförs för att bl.a. ta fram underlag
            för att bygga upp ett landsomfattande lägenhetsregister och sedan
            införa folkbokföring på lägenhet - dels utökad uppgiftsskyldighet
            för näringsidkare och stiftelser, vilket berör de små företag
            som för närvarande inte ingår i lönestatistiken, dels införandet
            av ett yrkesregister.
          </note>
          <note>
            Ärendet har diskuterats vid ett flertal tillfällen sedan beslutet
            togs 1995. Vår uppfattning är heller inte okänd för denna kammare.
            Vi har genom åren motsatt oss genomförandet och även de förberedelser
            som gjorts. Vi har i stället förordat en mer begränsad och traditionell
            folk- och bostadsräkning som ska genomföras vart tionde år och
            som vid behov kan kompletteras med riktade enkäter.
          </note>
          <note>
            Men i grunden är den avgörande frågan hur omfattande den offentliga
            statistiken ska tillåtas att bli och hur stora och realistiska
            behoven är. Var går gränsen för en rimlig nivå? Vad är relevanta
            data?
          </note>
          <note>
            Kommer vi någonsin att uppleva att myndigheter, organisationer
            och forskare säger: nej tack, nu vill vi inte ha mer? Med modern
            teknik kan allting samlas och lagras. Om förutsättningar ges kan
            allting samköras och bearbetas. Men var går gränsen, och vad får
            det kosta?
          </note>
          <note>
            Yrkesregistret är, som sagt, ett steg i riktning mot en registerbaserad
            folk- och bostadsräkning. Fortfarande gäller det som mina moderata
            kolleger skrev
          </note>
          <note>
            1995, nämligen att det bygger på en vag formulering om att tillgodose
            behovet av statistik för allmän information och ingen avgränsning.
          </note>
          <note>
            Fru talman! Jag ska inte orda mer om detta utan bara konstatera
            att vi, i enlighet med den gemensamma reservationen från m, c
            och fp, motsätter oss ett inrättande av ett yrkesregister. Vi
            menar att ett sådant snabbt kommer att bli föråldrat som en följd
            av de snabba förändringarna på arbetsmarknaden. Människor kommer
            att byta arbete oftare. De kommer att vara knutna till olika projekt.
            Det är en anställningsform som blir allt vanligare och en typ
            av arbete som inte går att etikettera. Nya yrkesroller uppstår.
            Andra försvinner. Benämningarna blir betydelselösa.
          </note>
          <note>
            Låt oss använda pengarna till något annat än till att vid ett
            givet tillfälle till en hög kostnad försöka konstruera en bild
            som en kort tid senare kan se helt annorlunda ut!
          </note>
          <note>
            Med detta, fru talman, yrkar jag bifall till reservation nr 1.
          </note>
          <note type="speaker">
            Anf. 49 PER LANDGREN (kd):
          </note>
          <note>
            Fru talman! Jag vill inledningsvis yrka bifall till reservation
            2.
          </note>
          <note>
            Statistik över olika samhällsförhållanden är en viktig kunskapskälla
            såväl i politiska sammanhang som i andra. SCB:s statistiska årsbok
            1999 var ett självklart köp när jag som ny riksdagsledamot kom
            till Stockholm förra hösten. Men regeringsformen tar också allvarligt
            på integritetsfrågor. Statligt ålagda skyldigheter att uppge statistiska
            uppgifter måste ha särskilt lagstöd.
          </note>
          <note>
            Att lämna uppgifter till olika myndigheter tar en stor del av
            företagens och inte minst småföretagarens tid i anspråk. Kraven
            upplevs dessutom av många som ett misstroende från myndigheterna.
            Uppskattningar som har gjorts i jämförbara länder tyder på att
            kostnaden för inlämnande av uppgifter kan motsvara
          </note>
          <note>
            2 % av BNP. I Sverige skulle det motsvara ca 30
          </note>
          <note>
            miljarder kronor. Regering och riksdag måste således vara försiktiga
            med att använda lagstiftningsinstrumentet för inhämtning av uppgifter
            om inte uppgiftskraven, paradoxalt nog, ska kväva det som man
            vill få statistik om.
          </note>
          <note>
            I regeringens nyligen framlagda proposition om yrkesregister
            m.m. föreslås en ändring i lagen om den officiella statistiken.
            Syftet, fru talman, är att upprätta ett yrkesregister för alla
            förvärvsarbetande mellan 16
          </note>
          <note>
            och 64 år. Registret ska ersätta de uppgifter om yrken som tidigare
            har erhållits av individbaserade folk- och bostadsräkningar. Nu
            kan yrkesuppgifter inhämtas från officiell lönestatistik och kompletterande
            uppgifter från andra SCB-register. SCB har också under resans
            gång övertygats om att man för enmansföretag
          </note>
          <note>
            - ca 180 000 - kan härleda yrkestillhörighet ur branschtillhörigheten.
            En innehavare av en frisersalong är rimligtvis frisör, osv. Vidare
            anser SCB att det är möjligt att utesluta företag med en anställd.
          </note>
          <note>
            Återstående uppgifter från ca 110 000 företag som ligger utanför
            lönestatistiken föreslås dock inhämtas genom lagstiftning efter
            ett rullande schema; det här finns med i propositionen. En femtedel
            av de berörda företagen per år konktaktas direkt med en enkät.
          </note>
          <note>
            Visst är det bra att regeringen föreslår att befintliga uppgifter
            ska användas för att man ska undvika betungande och onödig dubblering
            när det gäller uppgiftsskyldigheter. Men, enligt vårt sätt att
            se, är det en felaktig signal från regering och riksdag att ytterligare
            tynga småföretagen med detta slag av uppgiftsplikt. Det finns
            anledning att erinra om regeringens nationella handlingsplan för
            sysselsättning inom EU. Den innehåller fyra punkter varav en handlar
            om en utvecklad företagaranda bl.a. genom en minskad administrativ
            börda för småföretagare.
          </note>
          <note>
            Dessa ord måste följas av förståelse för småföretagens arbetsvillkor
            och av konkreta lättnader i stället för motsatsen.
          </note>
          <note>
            Fru talman! Uppgifterna om yrke bör snarare inhämtas till lägsta
            möjliga kostnad från andra källor eller med andra metoder. Att
            man härleder de anställdas yrke från arbetsgivarens branschtillhörighet
            måste så långt som möjligt vara metoden för de mindre företagen.
            Detta skulle medföra att man undviker såväl ett betungande administrativt
            krav från statsmakterna som utgifter på statsbudgeten. Småföretagens
            livskraft och bärighet måste rimligtvis, fru talman, vara viktigare
            än detaljeringsgraden på ett register som ändå, som vi har hört
            tidigare, löper risken att snabbt föråldras med tanke på en allt
            rörligare arbetsmarknad. EU:s rekommendationer ger oss dessutom
            möjlighet att undvika tyngande enkätundersökningar till förmån
            för representativa urvalsundersökningar.
          </note>
          <note>
            Fru talman! Att man dessutom skulle använda en mer detaljerad
            kodningsnivå än vad som nu tillämpas i lönestatistiken, vilket
            SCB planerar, skulle medföra ytterligare komplikationer i registreringsarbetet
            för företagare. Standarden för svensk yrkesklassificering har
            också en något stötande hierarkisk ordning från högre ämbetsmän
            och politiker till springpojkar. Det är det här som företagaren
            möter i ett relativt tjockt häfte.
          </note>
          <note>
            Mot denna bakgrund kommer vi kristdemokrater i riksdagen att
            avslå liggande förslag om yrkesregister även om vi kan inse värdet
            i sig av ett aktuellt sådant.
          </note>
          <note>
            Därför har vi också en egen reservation.
          </note>
          <note>
            Regeringen reserverade i 1999 års ekonomiska vårproposition på
            tilläggsbudget 2 miljoner kronor i ökat anslag till SCB. Syftet
            var att arbetet med yrkesregister skulle komma i gång under året.
            Sedan skulle regeringen återkomma till riksdagen med "den lagstiftning
            som krävs för att inrätta ett yrkesregister".
          </note>
          <note>
            Det har nu skett. Enligt Justitiedepartementet handlade det om
            att förbereda. Genom direktkontakt med
          </note>
          <note>
            SCB har jag till min stora förvåning fått klart för mig att SCB
            redan har börjat med detta. Enkäter hade skickats ut när jag ringde
            till ett stort antal företagare innan propositionen om yrkesregister
            över huvud taget hade blivit känd för riksdagen i dess helhet.
          </note>
          <note>
            Svarstiden när det gäller de utsända enkäterna gick ut den 8
            november 1999, nästan två månader innan regeringens lagförslag
            föreslås träda i kraft.
          </note>
          <note>
            Regeringen har tydligen inte kontroll över sin myndighet. Beslut
            om resurstillskott är rimligen inte detsamma som klartecken för
            att starta en verksamhet som ännu inte har något lagstöd. Det
            beskrivna händelseförloppet kan knappast stå i överensstämmelse
            med regeringsformen 8 kap. 3 §. Där stadgas att lagstöd krävs
            när det gäller att inhämta exempelvis den typ av uppgifter som
            regeringens planerade yrkesregister ska innehålla. Alternativet,
            fru talman, är att lagstöd på något sätt redan finns i statistiklagen,
            men då skulle ju propositionen vara onödig.
          </note>
          <note>
            Fru talman! Jag vill ställa en fråga via fru talman till regeringspartiets
            representant, Hans Hoff. Jag får tillägga att jag saknar fru talmans
            partikamrat och
          </note>
          <note>
            Miljöpartiet.
          </note>
          <note>
            Fru talman! Anser Hans Hoff att denna proposition är nödvändig?
            Hur beskriver Hans Hoff SCB:s agerande om propositionen är nödvändig?
          </note>
          <note type="speaker">
            Anf. 50 BIJAN FAHIMI (fp):
          </note>
          <note>
            Fru talman! Eftersom det är första gången jag begär ordet i denna
            kammare vill jag inledningsvis säga att det känns väldigt spännande
            att tjänstgöra i Sveriges riksdag, samma Sverige som tog emot
            mig som flykting för 13 år sedan. Jag hoppas kunna bidra till
            en utveckling mot mer välstånd och frihet i det här landet.
          </note>
          <note>
            Fru talman! I likhet med vad som anförs i motion
          </note>
          <note>
            Fi1 anser Folkpartiet att det föreslagna yrkesregistret snabbt
            kommer att bli föråldrat och oanvändbart. Vi ställer oss därför
            avvisande till förslaget att inrätta ett sådant register.
          </note>
          <note>
            Jag ska inte förlänga debatten med detaljer. Den argumentationen
            kan de som har varit involverade i detta ärende längre än jag
            bättre, och de kan fortsätta den diskussionen. Jag vill bara påminna
            om den bild som vi fick skissad för oss i går vid det seminarium
            som många av riksdagsledamöterna deltog i. Vi såg hur yrkesgränserna
            har börjat bli mer diffusa och flytande. T.o.m. gränserna mellan
            tjänstemän och arbetare och mellan ägare och löntagare har blivit
            mycket mer dynamiska. I det perspektivet är det felaktigt att
            satsa på storskaliga projekt av det slag som utskottsmajoriteten
            har föreslagit. Låt oss fatta beslut som överensstämmer med tidens
            anda!
          </note>
          <note>
            Därför yrkar jag bifall till reservation 1 samt avslag på utskottsmajoritetens
            förslag och reservation 2.
          </note>
          <note type="speaker">
            Anf. 51 HANS HOFF (s):
          </note>
          <note>
            Fru talman! Riksdagen beslutade år 1995 att det ska genomföras
            registerbaserade folk- och bostadsräkningar. Vid detta tillfälle
            beslutade också riksdagen att en provverksamhet skulle genomföras
            i Gävle kommun och Högalids församling i Stockholm, detta för
            att pröva möjligheterna att bygga upp ett landsomfattande lägenhetsregister.
            Riksdagen antog samtidigt lagen om provverksamhet vad gäller hushålls-
            och bostadsuppgifter.
          </note>
          <note>
            I 1999 års vårproposition återkom regeringen med investeringar
            för det fortsatta arbetet med att genomföra registerbaserade folk-
            och bostadsräkningar.
          </note>
          <note>
            Regeringen tog också upp investeringar för inrättandet av ett
            yrkesregister enligt SCB:s förslag.
          </note>
          <note>
            Den 3 juni 1999 fattade riksdagen beslut om inrättandet av ett
            yrkesregister samt även om inriktningen för en registerbaserad
            folk- och bostadsräkning inklusive investeringar.
          </note>
          <note>
            Vad gäller inrättandet av ett yrkesregister bestod utskottsmajoriteten
            av samtliga partier förutom Moderaterna. Vad gäller inriktningen
            av den registerbaserade folk- och bostadsräkningen bestod majoriteten
            av samtliga partier förutom Moderaterna och Folkpartiet. Besluten
            fattades alltså av en bred majoritet i
          </note>
          <note>
            Sveriges riksdag den 3 juni 1999.
          </note>
          <note>
            Det riksdagen i dag har att behandla är en förlängning av lagen
            (1995:1536) om provverksamhet.
          </note>
          <note>
            Lagen finns utifrån den provverksamhet som bedrivs i Gävle kommun
            och Högalids församling i Stockholm. Dessutom behandlar riksdagen
            i dag kompletteringar av statistiklagen för genomförandet av ett
            yrkesregister.
          </note>
          <note>
            Fru talman! Provverksamhetslagen reglerar den provverksamhet
            som genomförts för att pröva möjligheterna att bygga upp ett landsomfattande
            lägenhetsregister och införa folkbokföring på lägenheter.
          </note>
          <note>
            Lagen upphör att gälla den dag regeringen bestämmer, dock senast
            vid utgången av år 1999. Uppgifterna i det personregister som
            inrättats med stöd av lagen ska tas bort när lagen upphör att
            gälla.
          </note>
          <note>
            I betänkandet konstateras att uppgifterna i registren behövs
            för att bygga upp ett landsomfattande lägenhetsregister och att
            uppgifterna därför måste bevaras även efter år 1999. Utskottsmajoriteten
            anser att den tidpunkt då provverksamhetslagen senast upphör att
            gälla bör flyttas fram till utgången av september år 2001.
          </note>
          <note>
            Vad gäller yrkesregistret framgår det i betänkandet att uppgiftsskyldigheten
            i 4 och 5 §§ statistiklagen ändras så att uppgiftsskyldigheten
            även kommer att gälla yrken. Den föreslagna ändringen ska gälla
            från den 1 januari år 2000.
          </note>
          <note>
            I betänkandet finns två reservationer.
          </note>
          <note>
            När det gäller reservation 1 från Moderaterna,
          </note>
          <note>
            Centerpartiet och Folkpartiet konstaterar jag att det som anförs
            i reservationen saknar relevans. Det som anförs i reservationen
            berör möjligen det nuvarande systemet men saknar helt aktualitet
            vad gäller det nya yrkesregistret. Förvånande är att Centerpartiet
            och
          </note>
          <note>
            Folkpartiet, som röstade för ett yrkesregister den 3
          </note>
          <note>
            juni 1999, nu några månader senare yrkar avslag på en lagförändring
            som är en konsekvens av beslutet den 3 juni 1999 som Centern och
            Folkpartiet - och även kd, faktiskt - röstade ja till.
          </note>
          <note>
            När det gäller reservation 2 från Kristdemokraterna konstaterar
            jag att värdet av ett yrkesregister minskar betydligt om inte
            de mindre företagens uppgifter ingår. Vikten av detta anser utskottsmajoriteten
            vara större än en eventuell ökad administrativ belastning för
            berörda företagare.
          </note>
          <note>
            Fru talman! Jag vill också passa på att ställa en fråga till
            Per Landgren. I er reservation skriver ni att uppgifterna från
            små företag bör inhämtas från andra
          </note>
          <note>
            SCB-register. Jag har erfarit att SCB har utrett just denna fråga,
            dvs. vilka andra register som möjligen skulle kunna användas,
            och konstaterat att detta inte är möjligt. Min fråga blir då:
            Vilka möjligheter har
          </note>
          <note>
            Per Landgren hittat som SCB:s utredare inte fann?
          </note>
          <note>
            Med detta, fru talman, yrkar jag bifall till hemställan i finansutskottets
            betänkande nr 9 och avslag på reservationerna.
          </note>
          <note type="speaker">
            Anf. 52 PER LANDGREN (kd):
          </note>
          <note>
            Fru talman! Jag börjar med att konstatera att Hans
          </note>
          <note>
            Hoff inte svarar på min fråga: om denna proposition över huvud
            taget är nödvändig för yrkesregistret. Jag vill därför upprepa
            den.
          </note>
          <note>
            Hans Hoffs fråga till mig om vilka andra källor osv. man kan
            använda besvarade jag i mitt anförande.
          </note>
          <note>
            Det gällde andra källor eller andra metoder, och då var härledningsmetoden
            den som jag anförde. Detta är en diskussion som har förts med
            experterna från näringslivet och SCB och som jag har försökt att
            ta del av och lyssna av. Härledningsmetoden är en möjlighet som
            Näringslivets nämnd för regelgranskning har föreslagit och som
            SCB också har gått på vad gäller enmansföretag och företag med
            en anställd. Det är också möjligt att gå fram med samma metod
            för andra företag som står utanför lönestatistiken.
          </note>
          <note>
            Men Hans Hoff undvek som sagt, eller glömde kanske, att besvara
            min fråga: Är den här propositionen över huvud taget nödvändig
            för verksamheten?
          </note>
          <note>
            Om så är fallet, vad har då myndigheten gjort under hösten?
          </note>
          <note type="speaker">
            Anf. 53 HANS HOFF (s):
          </note>
          <note>
            Fru talman! Jag utgår från att de propositioner och betänkanden
            som vi debatterar och beslutar om här i kammaren är nödvändiga.
            Annars vore det att ta upp vår tid i onödan. Det kan väl vara
            ett svar i sig.
          </note>
          <note>
            Sedan gällde det de möjligheter som Per Landgren har hittat och
            som SCB:s utredare inte har funnit.
          </note>
          <note>
            Tydligen har Per Landgren här hittat någon tulipanaros, och då
            uppmanar jag Per Landgren att ta kontakt med SCB i den delen.
          </note>
          <note>
            Jag konstaterar att statistiken är av stort värde för samhället.
            Vi kan använda den på väldigt många olika sätt. Inte minst när
            det gäller att t.ex. kunna spåra olika former av lönediskriminering
            och annat ger yrkesregistret större möjligheter än vi haft tidigare.
          </note>
          <note>
            Vi kan också konstatera att värdet av yrkesregistret minskar
            betydligt om de små företagens uppgifter inte ingår.
          </note>
          <note>
            Jag skulle vilja ställa en fråga Per Landgren. Det var ju så
            att den 3 juni yrkade kd bifall till inrättandet av ett yrkesregister
            och att medel skulle anvisas. Vid det tillfället skulle 180 000
            småföretagare beröras.
          </note>
          <note>
            Precis som Per Landgren sade berörs nu 110 000
          </note>
          <note>
            företagare, dvs. 70 000 företagare färre. Då yrkar kd avslag
            på det som man tidigare har ställt sig bakom.
          </note>
          <note>
            Min fråga till Per Landgren är: Hur kan kristdemokraterna vara
            så inkonsekventa i sin politik?
          </note>
          <note type="speaker">
            Anf. 54 PER LANDGREN (kd):
          </note>
          <note>
            Fru talman! Om vi börjar med uttrycket tulipanaros vill jag påstå
            att det allt var ett höftskott från Hans
          </note>
          <note>
            Hoffs sida. Metoden att härleda från branschtillhörighet är känd
            av experterna, det är naturligtvis inte någonting som jag har
            hittat på. Det vore mig fjärran.
          </note>
          <note>
            EU har dessutom rekommendationer om representativa urvalsundersökningar.
            Med tanke på rörligheten på arbetsmarknaden har i alla fall jag
            när jag har hört efter fått konfirmerat att värdet av ett yrkesregister
            inte minskar av den orsaken. Enkätmetoden leder snarare till att
            uppgifterna snabbt blir inaktuella, eftersom rörligheten är så
            pass stor.
          </note>
          <note>
            Jag kommer inte ihåg Hans Hoffs sista fråga, men jag vill säga
            att kristdemokraterna har varit konsekventa. Nu handlar det inte
            alls om att vi inte vill ha ett yrkesregister, utan om att vi
            anser att metoden är för betungande. Den är inte bra för småföretagarna.
            Vår linje är konsekvent. Det tycker jag att Hans Hoff i ärlighetens
            namn också borde lyfta fram.
          </note>
          <note type="speaker">
            Anf. 55 HANS HOFF (s):
          </note>
          <note>
            Fru talman! Med anledning av det Per Landgren anför om konsekvens
            vill jag ändå säga att det nu är färre företagare som berörs än
            som berördes den
          </note>
          <note>
            3 juni, när kristdemokraterna stod bakom inrättandet av ett yrkesregister.
            Sedan får väl var och en dra slutsatsen om man är inkonsekvent
            eller konsekvent i sin politik.
          </note>
          <note>
            Men det är också så att kd anför att yrkesregistret och den uppgiftsinhämtning
            som ska göras från de mindre företagen kan äventyra småföretagens
            livskraft och bärighet, som det uttrycks. Det handlar om att de
            berörda företagarna vart femte år ska fylla i en blankett som
            tar 1-2 timmar. Jag tycker att det är att lite grann ta till överord.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 13 §.)
          </note>
          <note>
            11 § Särskild företrädare för barn
          </note>
          <note>
            Föredrogs justitieutskottets betänkande 1999/2000:JuU2
          </note>
          <note>
            Särskild företrädare för barn (prop. 1998/99:133)
          </note>
          <note type="speaker">
            Anf. 56 RAGNWI MARCELIND (kd):
          </note>
          <note>
            Fru talman! Dagens betänkande handlar om att en ny lag ska införas
            om särskild företrädare för barn.
          </note>
          <note>
            Syftet är att stärka möjligheterna att ta till vara barnets rätt
            när en vårdnadshavare eller någon som vårdnadshavaren står i ett
            nära förhållande till misstänks för brott mot barnet. Med den
            nya lagen ska förutsättningarna att utreda brottsmisstankar förbättras
            och därmed ska fortsatta övergrepp mot barn förhindras.
          </note>
          <note>
            Vi kristdemokrater välkomnar att nuvarande lag kompletteras.
            Vi menar att det är ytterst nödvändigt att med alla medel skydda
            utsatta barn. Vi är dock inte helt nöjda med dagens betänkande
            och menar att regeringen inte fullt ut respekterar barnkonventionens
            intentioner. Och med det, fru talman, yrkar jag bifall till reservation
            1 och reservation 2. Vi står också bakom vårt särskilda yttrande.
          </note>
          <note>
            Ett barn som utsatts för brott måste skyddas. Är det dessutom
            vårdnadshavaren som har begått brottet mot barnet är handlingen
            om möjligt ännu mer kränkande för barnet. I denna situation måste
            åtgärder vidtas för att ge barnet det stöd och den hjälp det behöver.
            I FN:s barnkonvention, artikel 19, sägs också att konventionsstaterna
            ska vidta lämpliga lagstiftningsåtgärder för att skydda barnet
            mot alla former av fysiskt eller psykiskt våld, skada eller övergrepp,
            vanvård eller försumlig behandling, misshandel eller utnyttjande,
            innefattande sexuella övergrepp, medan barnet är under föräldrarnas,
            vårdnadshavares eller annan persons vård.
          </note>
          <note>
            I betänkandet kan vi läsa att regeringen föreslår att utgångspunkten
            för lagstiftningen måste vara principen om barnets bästa. Där
            tycker vi att regeringen borde ha varit tydligare i lagförslaget.
            Det är framför allt tre punkter som regeringen enligt vår mening
            har förbisett.
          </note>
          <note>
            För det första: Särskild företrädares uppgift är att i stället
            för barnets vårdnadshavare, som ställföreträdare, ta till vara
            barnets rätt under förundersökning och efterföljande rättegång.
            I uppdraget ligger att samråda och samarbeta med personal på daghem,
            i skola, socialtjänst och med andra personer som står barnet nära.
            I betänkandet står det: "Om situationer skulle uppstå där det
            finns olika åsikter om vad som är bäst för barnet anser regeringen
            att utgångspunkten måste vara att berörda personer och myndigheter
            samarbetar och tillsammans med barnet eftersträvar en gemensam
            uppfattning." Här anser vi i likhet med Socialstyrelsen att konflikter
            kan komma att uppstå mellan den särskilda företrädaren, offentliga
            biträdet enligt LVU
          </note>
          <note>
            och andra inblandade kring barnet. Därför hade vi velat ha ett
            tydligare direktiv inskrivet i lagen, om krav på samarbete.
          </note>
          <note>
            Majoriteten säger i betänkandet att man inte vill gå in och detaljstyra,
            därför att det skulle kunna begränsa företrädarens handlingsfrihet.
            För oss kristdemokrater har barnets bästa varit viktigare än rädsla
            för detaljstyrning, och vi anser i likhet med det som står i betänkandet
            något tidigare att: "Utgångspunkten för lagstiftningen måste vara
            principen om barnets bästa."
          </note>
          <note>
            För det andra: Då det gäller barnets ålder skriver regeringen:
            Även äldre barn har rätt till en särskild företrädare när behov
            därav föreligger. En bedömning av om ett sådant behov finns ska
            göras i varje enskilt fall.
          </note>
          <note>
            Detta är enligt vår mening ännu ett sätt att svika barnet. Barn
            är man enligt FN:s barnkonvention tills man har fyllt 18 år. Jag
            vet av erfarenhet från arbete med utsatta barn att situationen
            tvingar just dessa barn att mogna alltför snabbt. Inte sällan
            fungerar de som mamma eller pappa för sina egna föräldrar. De
            tar ansvar för det hem de har, de lär sig att ljuga för att skydda,
            lär sig att tygla och kontrollera sina känslor samt att alltid
            dölja vad de själva upplever. De gör sig osynliga och stänger
            ute allt som kan beröra dem.
          </note>
          <note>
            De uppträder ofta mycket moget och behärskat, samtidigt som deras
            inre är ett enda stort kaos. De längtar efter att någon annan
            ska ta ansvar, att slippa behöva ta ställning.
          </note>
          <note>
            Här lägger regeringen fram ett förslag som innebär att dessa
            utsatta barn ska behöva fortsätta ta ansar.
          </note>
          <note>
            De ska själva få avgöra om de vill ha en särskild företrädare
            eller ej. Varför lägga detta ansvar på ett barn som redan behärskas
            av solidaritet till sina föräldrar och som brottas med att våga
            lita på någon eller kanske t.o.m. berätta sanningen?
          </note>
          <note>
            Nu menar regeringen i betänkandet att bedömningen ska göras från
            fall till fall. Då är min fråga:
          </note>
          <note>
            Vem ska göra den bedömningen?
          </note>
          <note>
            Jag hävdar att regeringen inte följer barnkonventionens intentioner
            och sviker i detta avseende både sin egen strategi när det gäller
            att genomföra barnkonventionen och framför allt de utsatta barnen.
          </note>
          <note>
            För det tredje: Vi tycker att det är en rad frågor av praktisk
            karaktär som hade behövt analyseras bättre.
          </note>
          <note>
            Ett exempel är om pappan har begått brottet och mamman är barnets
            enda trygga punkt. Ska då en annan person gå in i mammans ställe
            utan att mamman finns med? Vad händer med eventuella syskon?
          </note>
          <note>
            Vilken roll har det särskilda biträdet? Och hur arbetar biträdet
            med eller utan de sociala myndigheterna?
          </note>
          <note>
            Därför ställer vi kristdemokrater ett krav, nämligen att lagen
            bör utvärderas inom två år. Regeringen skriver att den ska följa
            tillämpningen av lagen samt ta initiativ till en utvärdering då
            lagen varit i kraft under några år. Vi anser inte att det är tillräckligt
            mot bakgrund av de frågeställningar som vi har fört fram i vår
            motion därför att vi tycker att detta är ett så angeläget ärende.
          </note>
          <note>
            Det är också anmärkningsvärt att BRÅ för missvisande statistik
            över just sexualbrott mot barn. Alla polisanmälda brott där offren
            är 15-18 år saknas i statistiken. På BRÅ:s hemsida för statistik
            över samtliga brott redovisas inte sexualbrott mot barn över huvud
            taget. Detta är också allvarligt, eftersom brottsstatistik ligger
            till grund för olika beslut i samhället. Och än en gång kan vi
            konstatera att barnkonventionens intentioner när det gäller ålder
            inte efterlevs. Enligt barnkonventionen är man barn tills man
            har fyllt 18 år.
          </note>
          <note>
            Fru talman! Övergrepp mot barn får aldrig accepteras, även om
            vi inser att brott mot barn är svåra att utreda. Därför är det
            vår plikt att se till att lagstiftningen sträcker sig så långt
            det är möjligt för att just skydda barnen. Vi kristdemokrater
            är besvikna över att regeringen inte tog ett steg till och var
            lite tydligare i detta lagförslag i enlighet med de punkter som
            vi har fört fram. Att genomföra FN:s barnkonvention måste tas
            på allvar. Det räcker inte med att lägga upp en strategi om inget
            händer i verkligheten.
          </note>
          <note type="speaker">
            Anf. 57 ANN-MARIE FAGERSTRÖM (s):
          </note>
          <note>
            Fru talman! Jag välkomnar det förslag till ny lag om särskild
            företrädare för barn som vi debatterar här i dag. Som Ragnwi Marcelind
            framhöll här tidigare föreslås lagen träda i kraft den 1 januari
            år 2000. Den innebär att en särskild företrädare ska kunna förordnas
            för ett barn som är under 18 år då vårdnadshavaren eller någon
            som vårdnadshavaren står i ett nära förhållande till misstänks
            för brott mot barnet.
          </note>
          <note>
            Om barnet har två vårdnadshavare som inte är gifta eller som
            bor tillsammans under äktenskapsliknande förhållanden, ska det
            vara möjligt att i stället förordna att en av dem ensam ska företräda
            barnet.
          </note>
          <note>
            Till särskild företrädare ska förordnas en advokat, en biträdande
            jurist på en advokatbyrå eller någon annan. Endast den som uppfyller
            särskilda krav på lämplighet får förordnas. En ansökan om förordnande
            ska göras av åklagaren hos tingsrätten. Domstolen ska kunna fatta
            beslut interimistiskt utan vårdnadshavarens vetskap, om det kan
            antas vara nödvändigt för att barnets rätt ska kunna tas till
            vara.
          </note>
          <note>
            Förslaget syftar till att förbättra möjligheterna att utreda
            brott när barn utsatts för övergrepp. Den särskilda företrädarens
            uppgifter är således begränsade till att i vårdnadshavarens ställe
            ta till vara barnets rätt under förundersökningen och i efterföljande
            rättegång.
          </note>
          <note>
            Fru talman! Jag framhöll inledningsvis att jag välkomnar denna
            nya lag. Det gör jag med vetskap om att det finns alltför många
            barn som i dag har behov av det stöd som kan ges utanför familjen
            vid en situation som det är fråga om här. Ett barn som är utsatt
            för våld av sin vårdnadshavare, eller av någon som vårdnadshavaren
            står i ett nära förhållande till, har mycket svårt att ta till
            vara sin rätt. Barnet blir ofta skrämt till tystnad. Vanliga hot
            är att förövaren ska göra barnet eller familjen illa om barnet
            berättar.
          </note>
          <note>
            Alltför vanligt är det också att den vårdnadshavare som lever
            tillsammans med eller har ett nära förhållande till utövaren blundar
            eller inte vågar ta tag i problemet på det sätt som krävs. Det
            kan också bli svårigheter att sköta förundersökningen på ett tillfredsställande
            sätt, eftersom känslor finns med.
          </note>
          <note>
            Därför anser jag att förslaget till lag om särskild företrädare
            för barn är bra, och det är särskilt viktigt att domstolen ska
            kunna fatta beslut interimistiskt utan vårdnadshavarens vetskap.
          </note>
          <note>
            I likhet med vad som föreslås i 1 § anser vi socialdemokrater
            att en särskild företrädare ska förordnas.
          </note>
          <note>
            Dock säger vi, i motsats till Kristdemokraterna, att barnets
            intresse är avgörande vid bedömningen om behov av ett förordnande
            finns. Om barnet med hänsyn till ålder och mognad själv kan ta
            ställning till frågor om förhör och läkarundersökning kan behov
            av ett förordnande saknas. Om behov av förordnande finns för äldre
            barn torde i första hand vara beroende av relationen till vårdnadshavaren.
            Möjligheten att föra talan om skadestånd mot vårdnadshavaren kan
            också vara av betydelse.
          </note>
          <note>
            Kristdemokraterna har i en reservation fört fram att den särskilda
            företrädarens befogenheter och hans skyldighet att samverka med
            andra berörda instanser tydligt måste framgå av lagen.
          </note>
          <note>
            Vi socialdemokrater anser att det tydligt framgår att det i uppdraget
            särskild företrädare ligger att samråda och samarbeta med personal
            och personer som kan stå barnet nära - personal på daghem, i skola
            och andra personer. Detsamma gäller i förhållande till företrädare
            för socialtjänsten och polisen. Även om barnet är omhändertaget
            enligt LVU bör den särskilda företrädaren enligt regeringen samarbeta
            med socialnämnden för att undvika att barnet behöver genomgå fler
            läkarundersökningar och förhör än nödvändigt.
          </note>
          <note>
            Den särskilda företrädaren ska i detta samarbete vara barnets
            ställföreträdare i de frågor som gäller förundersökningen och
            rättegången, medan socialnämnden ansvarar för barnets behov av
            vård och behandling. Om en situation uppstår där det finns olika
            åsikter om vad som är bäst för barnet, måste utgångspunkten vara
            att berörda personer och myndigheter samarbetar och samverkar
            och tillsammans med barnet eftersträvar en gemensam uppfattning.
          </note>
          <note>
            Vidare anser kristdemokraterna att förslaget inte är riktigt
            genomarbetat och att en noggrann uppföljning av lagens praktiska
            konsekvenser ska göras så snabbt som möjligt.
          </note>
          <note>
            Här vill utskottet understryka att det är angeläget att lagen
            följs upp såväl fortlöpande som genom en mer samlad utvärdering.
            Men till skillnad från kristdemokraternas yrkande så anser vi
            socialdemokrater och utskottsmajoriteten att en samlad utvärdering
            kräver att det finns ett tillräckligt underlag.
          </note>
          <note>
            Fru talman! Därför förefaller det olämpligt att låsa tidpunkten
            för en utvärdering på ett så snävt sätt som kristdemokraterna
            föreslår.
          </note>
          <note>
            Med det anförda yrkar jag bifall till hemställan i justitieutskottets
            betänkande 2 och avslag på reservationerna.
          </note>
          <note type="speaker">
            Anf. 58 RAGNWI MARCELIND (kd) replik:
          </note>
          <note>
            Fru talman! Utgångspunkten enligt regeringens proposition och
            enligt betänkandet är barnets bästa.
          </note>
          <note>
            Då skulle jag först vilja ställa en fråga till Ann-Marie
          </note>
          <note>
            Fagerström med anledning av att hon hävdar att ålder och mognad
            ska vara vägledande för om ett barn ska ha en särskild företrädare
            eller inte. Jag återkommer till frågeställningen i mitt anförande.
            Anser Ann-
          </note>
          <note>
            Marie Fagerström och socialdemokraterna att man ska lägga det
            ansvaret på redan väldigt utsatta barn som lever under väldigt
            svåra förhållanden och som har fått fostras till att ta ansvar
            och verka mer mogna än vad de egentligen är? Vem ska i så fall
            kunna göra den bedömningen på ett rättrådigt sätt? Vore det inte
            en bättre idé att låta det vara en självklarhet med en särskild
            företrädare och att den ställföreträdande personen kunde kliva
            lite åt sidan om det nu skulle visa sig att barnet är så moget
            att ta ansvar för denna situation?
          </note>
          <note>
            Barnets bästa är än en gång utgångspunkten, och då säger Ann-Marie
            Fagerström att regeringen utgår från att ett samarbete ska ske
            med de olika instanserna kring barnet. Om man har varit ute i
            verkligheten vet man verkligen hur svårt det är att få till stånd
            ett samarbete bara genom socialnämnd, BUP och andra instanser
            som är involverade när barn är utsatta. Det är ett oerhört stort
            problem. Då skulle jag vilja fråga
          </note>
          <note>
            Ann-Marie Fagerström om hon tror att det problem som i dag finns
            i verkligheten helt plötsligt ska suddas ut därför att regeringen
            och utskottsmajoriteten skriver att de utgår från att ett sådant
            samarbete ska ske.
          </note>
          <note>
            Anf. 59 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Vi socialdemokrater skiljer oss inte på något sätt
            när det gäller detta med att det inte får finnas någon som helst
            tvekan om att alla barn under
          </note>
          <note>
            18 år som är i behov av en särskild företrädare ska få tillgång
            till en sådan. Vi anser att detta framgår av lagförslaget.
          </note>
          <note>
            Vad som skiljer kristdemokraterna och oss socialdemokrater åt
            är att kristdemokraterna anser att biträde ska finnas vid varje
            tillfälle. Vi socialdemokrater och utskottsmajoriteten anser att
            om barnet med hänsyn till ålder och mognad, som vi tidigare har
            sagt här, självt kan ta ställning till frågor om förhör och läkarundersökning
            kan behov av ett förordnande saknas. Jag anser inte att barnet
            självt avgör det.
          </note>
          <note>
            I betänkandet står det på s. 2: "En ansökan om förordnande skall
            göras av åklagaren hos tingsrätten."
          </note>
          <note>
            Jag menar att man under förundersökningen eller dessförinnan
            verkligen ser om barnet har det här behovet. Jag vill påstå att
            det finns äldre barn, i åldern
          </note>
          <note>
            17-18 år, hos vilka man kan se att de själva klarar av situationen.
            Det behövs inget biträde. Därför anser inte jag och socialdemokraterna
            att det ska vara så.
          </note>
          <note type="speaker">
            Anf. 60 RAGNWI MARCELIND (kd) replik:
          </note>
          <note>
            Fru talman! Ann-Marie Fagerström säger att det inte ska behövas
            vid varje tillfälle men det är just det vi vill undvika. Vi vill
            alltså att barnen ska slippa utsättas för att själva behöva ta
            ställning, att själva välja. Just det är nämligen svårt för barn
            som under en längre tid har varit utsatta och som lever i ett
            sådant här solidaritetsförhållande till sina föräldrar.
          </note>
          <note>
            Därför ska det finnas en tydlig lagstiftning om att man har en
            särskild företrädare. I hur hög grad den särskilda företrädaren
            träder in skulle i så fall kunna vara skillnaden mellan socialdemokraternas
            förslag och vårt förslag.
          </note>
          <note>
            Det finns en stark kritik mot hur man använder sig av barnbegreppet
            inom barnkonventionen. Detta kommer igen gång på gång. Senast
            i dag läste jag att
          </note>
          <note>
            Barnombudsmannen påpekar att barnets bästa verkligen är ett begrepp
            som man tolkar lite som man vill.
          </note>
          <note>
            Det är väldigt viktigt att vi som lagstiftare verkligen utgår
            från barnets bästa. Barn är man upp till 18 år.
          </note>
          <note>
            Denna princip måste få vara väldigt rådande när vi ska stifta
            lagar som handlar om barn, särskilt om utsatta barn.
          </note>
          <note>
            Jag återkommer än en gång till frågan om samarbete. Att tro att,
            som regeringen säger i sin skrivning, att ett samarbete ska ske
            med berörda myndigheter är att vara väldigt aningslös och att
            veta mycket lite om hur det ser ut i verkligheten. Det här samarbetet
            kommer inte till stånd om det inte finns en tydlig skrivning om
            att så ska ske och om att det ska vara utifrån barnets bästa -
            något som vi ju vet tolkas på många olika sätt.
          </note>
          <note>
            Anf. 61 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Jag menar inte att barnet ska välja, utan grunden
            ska givetvis vara att om barnet är i behov av företrädare ska
            det framgå och då ska en särskild företrädare för barnet tillsättas.
            Det är mycket viktigt att ha med detta.
          </note>
          <note>
            Samtidigt måste vi veta att särskilda skäl mot ett förordnande
            ska beaktas. Det måste ge uttryck för proportionalitetsprincipen.
            Den principen innebär att ett förordnande sker endast om skälen
            för åtgärden uppväger det intrång eller men i övrigt som åtgärden
            innebär för de berörda. Särskilda skäl mot ett förordnande kan
            vara att det är fråga om ett lindrigt brott och att skadeverkningarna
            inte väger upp eventuella olägenheter under eller till följd av
            ett förordnande.
          </note>
          <note>
            Menar kristdemokraterna att det vid alla tillfällen ska finnas
            ett särskilt biträde för barn under 18 år?
          </note>
          <note type="speaker">
            Anf. 62 ANITA SIDÉN (m):
          </note>
          <note>
            Fru talman! Utsatta barn behöver mycket stöd och ska ha rätt
            att få det. Vi vuxna måste alltid reagera när barn far illa. Vi
            får aldrig blunda för brott mot barn.
          </note>
          <note>
            Övergrepp får aldrig accepteras!
          </note>
          <note>
            När föräldrar eller någon som vårdnadshavaren har ett nära förhållande
            till misstänks för brott mot barn ska en fristående särskild företrädare
            kunna tillsättas för att bevaka barnets rättigheter. Bakgrunden
            är att det kan vara svårt att höra barnet då barnet, brottsoffret,
            kan ha drabbats av något så fruktansvärt som incest eller misshandel.
            Man kan utgå från att en vårdnadshavare som utfört ett så här
            hemskt brott, som för de flesta människor är helt ofattbart, inte
            kommer att sätta barnets bästa i fokus. Avsikten med en särskild
            företrädare är att underlätta utredningen och att förebygga för
            att förhindra fortsatta övergrepp på barnet.
          </note>
          <note>
            Fru talman! Den särskilda företrädaren ska vid såväl förundersökningar
            som rättegångar ta till vara barnets rätt och ska även kunna föra
            skadeståndstalan för barnet. Misstankar om brott mot barn är det
            svårt att utreda. Ett barn kan ju t.o.m. ha svårt att förstå att
            något som det utsatts för är brottsligt. Hur ska barn kunna tro
            att en nära gör, eller kan ha gjort, dem något illa? Barn förtränger
            vissa hemska tankar för att överleva, och barn vill vara lojala
            mot sina nära och kan t.o.m. känna att de står i skuld till dem.
          </note>
          <note>
            När en särskild företrädare behövs ska åklagaren ansöka härom
            i domstol. Domstolen ska så kunna förordna en advokat eller någon
            annan som har erfarenhet av liknande arbete och som naturligtvis
            ska kunna samarbeta med och ha känsla för barn. Företrädaren ska
            dessutom stå helt fri i förhållande till vårdnadshavaren och berörda
            myndigheter.
          </note>
          <note>
            Om det kan antas vara nödvändigt för att ta till vara barnets
            rätt ska domstolen även kunna förordna interimistiskt utan vårdnadshavarens
            vetskap. Åklagaren ska så snart som möjligt, dock utan men för
            utredningen, underrätta vårdnadshavaren!
          </note>
          <note>
            Om barnet har två vårdnadshavare som inte är gifta eller sambor
            ska rätten även kunna förordna att bara den ene vårdnadshavaren
            ska få företräda barnet.
          </note>
          <note>
            Fru talman! Barnkonventionen fyllde tio år i söndags; det bör
            alla veta. Låt oss alltid ha barnets bästa för ögonen och därmed
            sätta barnets bästa i främsta rummet!
          </note>
          <note>
            Som rektor och överförmyndare har jag, tyvärr, mött gripande
            barnaöden. I vissa av dessa fall räckte det inte med att god man
            företrädde barnet. Nu kan en särskild företrädare få göra en värdefull
            insats för att stärka barnets rätt.
          </note>
          <note>
            Utskottet framhåller vikten av att lagen fortlöpande följs för
            att sedan mera samlat utvärderas. Duktiga förhörsledare som har
            stor vana av att förhöra barn är positiva till det lagförslag
            som vi i dag behandlar.
          </note>
          <note>
            Barnets fulla människovärde ska respekteras. Det beslut som vi
            kommer att fatta blir ett steg på vägen mot ett bättre liv för
            särskilt utsatta barn. Därför biträder vi moderater utskottets
            hemställan. Tack, fru talman!
          </note>
          <note type="speaker">
            Anf. 63 ALICE ÅSTRÖM (v):
          </note>
          <note>
            Fru talman! Den lagstiftning som vi i dag ska ta beslut om är
            oerhört betydelsefull. Det här är ett viktigt steg när det gäller
            att uppfylla barnkonventionen och att ta till vara barns rätt.
          </note>
          <note>
            Flera av tidigare talare har exakt i detalj tagit upp hur det
            här kommer att användas och hur det kan påverka. Detta är alltså
            oerhört viktigt.
          </note>
          <note>
            Många av de sexuella angrepp som barn i dag utsätts för görs
            av en nära anhörig. Men många av de här barnen saknar möjligheter
            att över huvud taget hävda sin rätt och även ibland att förstå
            vad det är som de har blivit utsatta för. Det är när sådana här
            övergrepp börjat uppdagas - kanske av dagispersonal, skolpersonal
            eller andra i barnets omgivning - som problemen har uppkommit.
            Vad som gällt för att kunna läkarundersöka och för att kunna förhöra
            barnet är att man inte har kunnat gå förbi vårdnadshavaren. Om
            det nu är vårdnadshavaren som har utsatt barnet för brott har
            det här inneburit att möjligheterna att utreda misstankar om brott
            mot barn varit väldigt små. Det har alltså varit svårt.
          </note>
          <note>
            Med denna lagstiftning ger vi nu möjlighet att utse en särskild
            företrädare för barnet. På så sätt kan man se till att barnet
            blir läkarundersökt och att det blir förhört. Det innebär ett
            mycket viktigt steg, och att vårdnadshavaren dessutom inte behöver
            underrättas är oerhört viktigt.
          </note>
          <note>
            Det finns en klar majoritet i utskottet för detta förslag, men
            det har också lyfts fram kritik från Kristdemokraterna om att
            man med denna lagstiftning inte skulle leva upp till barnkonventionen,
            men då har kristdemokraterna missat viktiga delar.
          </note>
          <note>
            En av de frågor som har tagits upp är möjligheten att utse en
            särskild företrädare för barnet ända upp tills det har fyllt 18
            år. Det är viktigt att poängtera att förslagen i det här betänkandet
            ger den möjligheten.
          </note>
          <note>
            Men man behöver inte använda sig av den möjligheten om det inte
            är nödvändigt med en företrädare.
          </note>
          <note>
            Om ett barn som är 16-17 år och självt har vänt sig till polisen
            för att anmäla brottet, vill vara med på ett förhör och vill genomgå
            en läkarundersökning finns det ingen anledning att utse en särskild
            företrädare. Då finns det ändå förutsättningar för att kunna genomföra
            en förundersökning och senare eventuellt väcka åtal.
          </note>
          <note>
            Men när det görs en anmälan av skolkuratorn eller av någon annan
            i omgivningen och barnet självt, även om det är 16-17 år gammalt,
            är oerhört tveksamt till att berätta och tyr sig mycket till den
            misstänkte vårdnadshavaren då kan åklagaren förordna om en särskild
            företrädare för barnet som kan ta över ansvaret och ta till vara
            barnets rätt.
          </note>
          <note>
            Man kan inte heller ha en lagstiftning som vid misstanke om brott
            tar ifrån alla vårdnadshavare deras befogenheter. Det måste också
            finnas en grund för detta, och därför kan barnets mognad också
            vägas in.
          </note>
          <note>
            Men i de fall där det finns fog för det kommer det att utses
            en företrädare för barn upp till 18 år.
          </note>
          <note>
            Fru talman! När det gäller kravet på samarbete blir jag lite
            förundrad över Kristdemokraternas starka tro på ord och på att
            ord kan förändra verkligheten.
          </note>
          <note>
            Ragnwi Marcelind sade tidigare att majoriteten i utskottet uppenbarligen
            inte hade förstått hur verkligheten ser ut, att det är svårt att
            få till stånd ett samarbete och att det är många olika instanser
            som är inkopplade.
          </note>
          <note>
            Jag tror nog att vi i utskottsmajoriteten är mycket klart medvetna
            om hur det ser ut i verkligheten. Men att som Kristdemokraterna
            tro att ett krav på samarbete skulle förändra verkligheten gör
            att jag blir förundrad. Det är tvärtom så, att just för att verkligheten
            ser ut som den gör - vi vet hur svårt det kan vara med samarbete
            och vi vet också att man kan dra åt olika håll - är det viktigt
            med ett samarbete för att lösa konflikter, men i slutänden ska
            den särskilda företrädaren ta till vara barnets rätt. Det gäller
            även när det finns motstridiga viljor. När det inte går att få
            till stånd ett bra samarbete ska den särskilda företrädaren ta
            till vara barnets rätt. Att i stället ändra lagstiftningen och
            införa ett krav på samarbete skulle snarare försvaga barnets rätt
            i de svårare fallen.
          </note>
          <note>
            Fru talman! Jag vill rikta en mycket specifik fråga till Kristdemokraterna
            som gäller deras reservation nr 1. I reservationen skriver Kristdemokraterna
            att av lagen bör också framgå att den särskilda företrädaren ska
            samarbeta med vårdnadshavare och andra personer som finns i barnets
            närhet. Menar Kristdemokraterna att vi ska lagstifta om att den
            särskilda företrädaren ska samarbeta med den person som har begått
            brottet?
          </note>
          <note>
            Det är för oss i Vänsterpartiet obegripligt att man å ena sidan
            säger att barnet ibland behöver skyddas från vårdnadshavaren och
            å andra sidan säger att det ska skrivas in i lagstiftningen att
            företrädaren ska samarbeta med vårdnadshavaren.
          </note>
          <note>
            Med ett bifall till förslagen i det här betänkandet har vi tagit
            ett stort steg på vägen till att skydda de mest utsatta barnen
            i samhället. Barnets bästa är det som ska komma i första hand.
            Därför yrkar jag bifall till hemställan i betänkandet.
          </note>
          <note type="speaker">
            Anf. 64 RAGNWI MARCELIND (kd) replik:
          </note>
          <note>
            Fru talman! Alice Åström inledde sitt anförande med att tala
            om vilken insikt hon har i hur allvarligt brott det är med barn
            som utsätts för sexuella övergrepp av sin pappa eller mamma.
          </note>
          <note>
            När det sedan gäller om det ska lagstiftas om en särskild företrädare
            säger hon att det är en självklarhet "om det är nödvändigt". Hur
            ställer Alice Åström detta i relation till det allvarliga brott
            som har utförts mot barnet av pappan?
          </note>
          <note>
            Alice Åström nämner som exempel en 15-16-
          </note>
          <note>
            åring som vill genomgå läkarundersökning och att det då inte
            finns någon anledning att utse en företrädare, trots att barnet
            bara är 16 år och trots att barnet har varit utsatt för sexuella
            övergrepp av sin vårdnadshavare.
          </note>
          <note>
            En särskild företrädare ska ju inte bara vara med vid läkarundersökningen,
            utan han ska vara med i hela den process som sker runt det utsatta
            barnet som kanske är skadat på grund av det som barnet har varit
            utsatt för i väldigt många år.
          </note>
          <note>
            Jag skulle vilja veta vad Alice Åström menar med att det inte
            är nödvändigt och att det inte finns anledning att utse företrädare
            annat än i vissa fall. Jag får återkomma till frågan i nästa replik.
          </note>
          <note type="speaker">
            Anf. 65 ALICE ÅSTRÖM (v) replik:
          </note>
          <note>
            Fru talman! Nu gjorde Ragnwi Marcelind mig ännu mer konfunderad.
            Det finns ingenting i detta betänkande som säger att en särskild
            företrädare med automatik ska utses i alla dessa fall på grund
            av brottets art. Hela tiden är det barnets behov av en företrädare
            som ska vara avgörande.
          </note>
          <note>
            Ragnwi Marcelind sade att det ska utses en företrädare i vilket
            fall som helst. Bara det finns misstanke om detta brott ska det
            utses en särskild företrädare. Då förvånar det mig att Kristdemokraterna
            ställer sig bakom själva grundtanken.
          </note>
          <note>
            Visst kan det finnas ett behov ända upp till dess att barnet
            är 18 år. Egentligen kan det finnas ett behov ända till dess att
            man är 30 år. När det gäller den här typen av brott är man alltid
            barn om det är en vårdnadshavare som har utfört det. Om det finns
            behov ska en särskild företrädare utses.
          </note>
          <note>
            Ett exempel på när det kanske inte behövs någon företrädare som
            tar över vårdnadsansvaret är när barnet självt är moget, självt
            medverkar och kan få stöd från sin omgivning av t.ex. ett syskon,
            en moster, en faster eller någon annan. Då behövs det ingen särskild
            företrädare. Då kan jag inte förstå varför man inte ska väga in
            de behov som finns.
          </note>
          <note>
            Fru talman! Den här lagstiftningen innebär inte att man med automatik
            kommer att utse en särskild företrädare vid samtliga fall, utan
            det är behovet som ska vägas in, och i vissa fall finns det skäl
            att inte utse någon särskild företrädare.
          </note>
          <note type="speaker">
            Anf. 66 RAGNWI MARCELIND (kd) replik:
          </note>
          <note>
            Fru talman! Det är jag också medveten om, Alice
          </note>
          <note>
            Åström. Nu gick Alice Åström medvetet in för att försöka misstolka
            mig. Hon talar ju hela tiden om hur förbryllad hon blir över oss
            kristdemokrater. I så fall får jag väl ta på mig uppgiften att
            förbrylla Vänsterpartiet. Det kanske handlar om att våra ideologier
            ligger så långt ifrån varandras att vi inte kan förstå varandra.
          </note>
          <note>
            När det gäller att inte ta ifrån vårdnadshavaren alla befogenheter
            är Alice Åström irriterad över att vi i vår reservation har skrivit
            att samarbete också ska ske med vårdnadshavare. Det finns alltså
            vårdnadshavare som är fullständigt oskyldiga. Mamman kan ha varit
            den enda trygga punkten i ett barns tillvaro, där pappan har varit
            utövaren och mamman inte alls haft någon insikt om vad som skett
            med barnet på grund av att man kanske inte har bott tillsammans.
          </note>
          <note>
            Det handlar alltså om att vara flexibel och att se verkligheten,
            än en gång, som den är.
          </note>
          <note>
            Alice Åström talar hela tiden om barnens behov.
          </note>
          <note>
            Vem är det som avgör barnens behov, Alice Åström?
          </note>
          <note>
            Vem är det som kan se vad barnen behöver?
          </note>
          <note>
            Jag tycker att den här lagstiftningen är bra. Vi ställer oss
            bakom den, därför att vi tycker att det är oerhört viktigt att
            barn som utsatts för övergrepp får en särskild företrädare. Men
            vi tycker att man kunde ha varit lite tydidgare i lagstiftningen
            och att man framför allt kunde vidhållit att barn är man tills
            man är 18 år, enligt barnkonventionen.
          </note>
          <note type="speaker">
            Anf. 67 ALICE ÅSTRÖM (v) replik:
          </note>
          <note>
            Fru talman! I betänkandet står det ju att man kan få en särskild
            företrädare tills man är 18 år. Det är barnkonventionens gräns.
            Däremot säger man att man kan göra olika bedömningar utifrån barnets
            mognad.
          </note>
          <note>
            Ska man inte alls ta hänsyn till barnets mognad eller vilka relationer
            som kan finnas runt barnet? Jag förstår inte Kristdemokraterna
            i det här fallet, för det handlar ju just om att ta till vara
            barnets bästa och att barnets behov ska vara vägledande. Det är
            det som hela barnkonventionen bygger på. Å andra sidan säger Kristdemokraterna
            att vårt resonemang om att det är behovet som ska vara vägledande
            är just det som är fel.
          </note>
          <note>
            Vem ska avgöra behovet? Vem ska avgöra mognaden? Detta kommer
            ju att prövas i varje individuellt fall, och det är åklagaren
            som är den som kommer att ansöka om särskild företrädare. Då kommer
            det att finnas människor runt barnen som gjort anmälan, redogör
            för vad som har skett och vem det är som har tagit kontakt. Det
            är ju det som kommer att vara avgörande.
          </note>
          <note>
            Det är viktigt att poängtera i denna kammare att barn har rätt
            att få en särskild företrädare tills de fyller 18 år, och det
            är exakt det som vi beslutar om. Det får inte bli något missförstånd
            som säger att äldre barn inte skulle få den möjligheten, för det
            kommer de att få.
          </note>
          <note>
            Sedan, fru talman, vill jag säga att det är lite synd att Kristdemokraterna
            i betänkande efter betänkande, när vi egentligen är fullständigt
            överens om stegen och de viktiga förändringarna, hela tiden måste
            säga att det och det är fel. Jag tycker att det är viktigt att
            vi allihop säger att det här är ett så oerhört viktigt steg och
            att vi nu tar till vara barns rätt.
          </note>
          <note type="speaker">
            Anf. 68 KIA ANDREASSON (mp):
          </note>
          <note>
            Fru talman! I dag saknas det någon som kan ta till vara barnets
            rätt då barnet och vårdnadshavaren har motstridiga intressen i
            en rättsprocess. Behovet av att stärka rättssäkerhetsskyddet för
            minderåriga målsägande är angeläget. I dag kan en vårdnadshavare
            sabotera en utredning genom att vägra låta barnet ställa upp på
            förhör eller genomgå läkarundersökning.
          </note>
          <note>
            Genom detta lagförslag, som Miljöpartiet varit involverat i och
            tidigare efterlyst, får nu barn som utsätts för övergrepp av sina
            föräldrar eller av andra närstående en särskild företrädare som
            tar till vara deras intressen i rättsprocessen.
          </note>
          <note>
            Vi har tidigare hört vad den särskilda företrädarens uppgifter
            är, så det behöver jag inte upprepa.
          </note>
          <note>
            Men det är viktigt att den särskilda företrädaren uppfyller de
            krav på särskild lämplighet som ställs för att ta till vara barnens
            rätt under förundersökning och eventuell rättegång. Denna särskilda
            lämplighet kommer de personer som vill ta på sig uppdraget att
            få en utbildning för. Därför tycker jag att Kristdemokraternas
            reservation skjuter över målet. Jag tycker att det är viktigare
            att dessa personer får utbildning än att det står om det specificerat
            och detaljerat i texten.
          </note>
          <note>
            Vikten av att ta kontakt med människor runt barnet kommer då
            att särskilt påpekas.
          </note>
          <note>
            Det är viktigt att den person som utses kan sätta sig in i barnets
            situation och också kommunicera med inte bara barnet utan också
            med de människor som finns i dess omgivning. Det är ett mycket
            svårt arbete, och det måste vara en person med mycket stark integritet
            som sätter barnet i främsta rummet. Det är därför viktigt att
            följa upp hela lagförslaget och även de personer som utses till
            särskilda företrädare.
          </note>
          <note>
            Det står också mycket tydligt att vi kommer att följa upp att
            det sker en utvärdering. Att då säga att det ska ske efter exakt
            två år tycker jag också är att skjuta över målet. Det räcker med
            att säga att efter ett tag kommer denna utvärdering att ske.
          </note>
          <note>
            Gränsen 18 år har diskuterats här. Här finns också en reservation
            från kristdemokraterna. Men i lagtextens 1 § i slutet av betänkandet
            står det att när det finns anledning att anta att ett brott som
            kan föranleda fängelse har begåtts mot någon som är under 18 år,
            skall en särskild företrädare förordnas för barnet om en vårdnadshavare
            eller nära anhörig kan misstänkas för brottet.
          </note>
          <note>
            Sedan står det i slutet, för att man ska kunna vara lite flexibel
            så att det inte blir absurt, att särskild företrädare inte ska
            förordnas om det med hänsyn till barnet är obehövligt eller om
            särskilda skäl talar emot det.
          </note>
          <note>
            Det primära är att den särskilda företrädaren utses, men sedan
            finns den känsligheten att det beror på om det inte uppenbart
            behövs. Det är alltså inget helt styrande krav.
          </note>
          <note>
            Fru talman! Med detta lagförslag kommer rättssäkerheten för barn
            att öka. Jag yrkar bifall till utskottets hemställan i betänkandet.
          </note>
          <note type="speaker">
            Anf. 69 RAGNWI MARCELIND (kd) replik:
          </note>
          <note>
            Fru talman! Jag måste än en gång få poängtera att det förslag
            som vi kristdemokrater företräder i den här debatten är ett förslag
            som är generösare mot barnet. Vad diskussionen hela tiden kommer
            tillbaka till är om barnet ska behöva utsättas för den press som
            det innebär att välja om det ska ha särskild företrädare eller
            inte. Alice Åström försökte tidigare, och nu också Kia Andreasson,
            framställa det som att det är fråga om, som Kia Andreasson sade,
            känslighet när det gäller om det inte uppenbart behövs. Men det
            är just detta att utsätta barnet för trycket att behöva välja
            som vi tycker är fel, särskilt mot bakgrund av vad de här barnen
            har varit utsatta för under lång tid.
          </note>
          <note>
            Jag menar att det är naivt att tro att vuxna barn -
          </note>
          <note>
            15-17-åringar - inte skulle kunna förmås att faktiskt tacka nej
            till särskild företrädare, alltså genom påtryckningar av och solidaritet
            med kanske t.o.m. förövaren. Därför ansåg vi det angeläget att
            sträcka sig lite längre i skrivningen när den här lagen skulle
            beslutas.
          </note>
          <note type="speaker">
            Anf. 70 KIA ANDREASSON (mp) replik:
          </note>
          <note>
            Fru talman! Det framställs som om vi skulle ta mindre hänsyn
            till barnet. Men för oss är barnet i centrum. Det är för barnets
            skull som detta finns. Det är inte så att vi utsätter barnen för
            en valsituation, utan det står, som jag sade, i lagtexten att
            denna särskilda utredare skall, vilket är ett starkt ord, utses.
            Det är det vanliga. Men om det är uppenbart att det inte behövs
            - det kan finnas sådana exempel - ska inte utredare utses. Jag
            tycker inte att detta är någon motsättning, utan här är det barnets
            bästa som är det primära.
          </note>
          <note type="speaker">
            Anf. 71 RAGNWI MARCELIND (kd) replik:
          </note>
          <note>
            Fru talman! Det var barnens bästa som styrde oss också när vi
            skrev den här motionen. Kia Andreasson säger än en gång, precis
            som lagtexten och betänkandet: Om det är uppenbart att det inte
            behövs. Då är vi tillbaka i den frågeställning som vi hade från
            början.
          </note>
          <note>
            Alice Åström säger exempelvis att det är åklagaren som gör den
            bedömningen. Men vem kan göra en riktig bedömning av om det verkligen
            behövs? Det kan handla om ett barn som har varit utsatt för sexuella
            övergrepp från sin förälder - kanske under många år. Vem ska utifrån
            kunna göra bedömningen om det behövs en särskild företrädare?
          </note>
          <note>
            Vi anser att det borde ha varit självklart att en särskild företrädare
            ska finnas. I så fall kan denne, som jag sagt tidigare, träda
            åt sidan om det skulle visa sig att barnet kunde hantera den här
            frågeställningen så självklart och så uppenbart som lagtexten
            säger. Vi menar att det är en självklarhet att barnen ska ha rätt
            till detta.
          </note>
          <note type="speaker">
            Anf. 72 KIA ANDREASSON (mp) replik:
          </note>
          <note>
            Fru talman! Det är precis det som vi i majoriteten också anser;
            att barnen ska ha rätt. Därför står det i lagtexten att en särskild
            företrädare för barn som är under 18 år ska utses. Jag anser att
            det här är tydligt.
          </note>
          <note>
            Men när det med hänsyn till barnet är obehövligt ska det inte
            tillsättas med tvång. Det är det som jag tycker är det viktiga.
          </note>
          <note type="speaker">
            Anf. 73 ALICE ÅSTRÖM (v):
          </note>
          <note>
            Fru talman! Jag ville bara gå upp igen, för nu blir debatten
            lite förvirrad när det gäller vad det är vi beslutar om och hur
            barnen får ett skydd. Den här lagen syftar till att förbättra
            förutsättningarna för att utreda sådana här brottsmisstankar och
            säkra det här.
          </note>
          <note>
            Då får den särskilda företrädaren följa med barnet under rättegång
            och alltihop.
          </note>
          <note>
            Om nu barnet medverkar så att alla brottsmisstankar kan klaras
            ut, då behöver man inte utse en särskild företrädare. Men för
            den skull blir inte barnet lämnat utan stöd, tvärtom. När man
            inte behöver ha en särskild företrädare för att utreda brottsmisstanke
            utser man i stället ett målsägarbiträde. I fråga om målsägarbiträde
            gäller att vid misstanke om brott enligt 6 kap. brottsbalken,
            dvs. sexualbrott, ska målsägarbiträde förordnas. Barnet blir inte
            lämnat.
          </note>
          <note>
            Särskild företrädare blir det när man ska kunna utreda brottsmisstanke
            när en vårdnadshavare eller någon i närheten skulle kunna förhindra
            att brottet utreds. Barnen blir inte lämnade utan företrädare,
            utan hjälp. Om brottsmisstanken kan styrkas och allt det här kan
            göras har barnen fortfarande sina biträden som skyddar dem hela
            vägen. De blir inte lämnade åt sitt öde för att de inte har fått
            en särskild företrädare.
          </note>
          <note>
            Det tycker jag är viktigt att poängtera i debatten.
          </note>
          <note type="speaker">
            Anf. 74 RAGNWI MARCELIND (kd):
          </note>
          <note>
            Fru talman! Det är ett beprövat debattknep som
          </note>
          <note>
            Alice Åström använder sig av väldigt många gånger att tala om
            att ingen annan har förstått någonting men att Alice Åström har
            hela bilden väldigt klar för sig.
          </note>
          <note>
            Jag vill än en gång understryka att det är tre punkter som det
            handlar om, som vi har tyckt vara självskrivna. Barn ska ha rätt
            till särskild företrädare om de har varit utsatta för sexuella
            övergrepp av en förälder. Det ska man inte behöva välja. Vi tycker
            att det ska vara självklart att det skrivs in att samarbete ska
            ske med de berörda parter som finns runt barnet och att det inte
            ska ske godtyckligt. Vi tycker att det är angeläget att barnkonventionens
            intentioner efterlevs, alltså att man är barn tills man har fyllt
            18 år.
          </note>
          <note>
            Jag hoppas i alla fall att Alice Åström fattar att det var det
            vi ville med den här debatten.
          </note>
          <note type="speaker">
            Anf. 75 ALICE ÅSTRÖM (v):
          </note>
          <note>
            Fru talman! Då är det ändå förvånande att Kristdemokraterna inte
            har motionerat om att en särskild företrädare ska utses i alla
            fall när de här brottsmisstankarna finns, för det är inte den
            lagstiftningen vi antar.
          </note>
          <note>
            Sedan är det inget beprövat debattknep, och det är inte så att
            det bara skulle vara Alice Åström från
          </note>
          <note>
            Vänsterpartiet som har begripit det här. Vi har en mycket klar
            majoritet. Hela utskottet, alla partier, utom Kristdemokraterna
            har förstått att det är exakt så här det är. Det är snarare Kristdemokraterna
            som i det här fallet tydligen inte har förstått vad som står.
          </note>
          <note>
            Det är viktigt att poängtera att barnen inte blir lämnade utan
            skydd. Man måste ju skilja på vilka olika roller vi har i rättsväsendet
            och vad det är vi utser. Det här med särskild företrädare är en
            mycket specifik roll som man ska ha. Barnen får sitt stöd när
            det gäller målsägarbiträde. De kommer att få sitt stöd under rättegången,
            någon som tar till vara deras intresse, även om de inte har fått
            en särskild företrädare utsedd.
          </note>
          <note>
            Men, fru talman, återigen är det förvånande. I debatten har jag
            förstått att Kristdemokraterna anser att det här skulle införas
            i alla fall där den här brottsmisstanken finns. Det är inte så
            lagstiftningen är. Kristdemokraterna har heller inte reserverat
            sig eller skrivit någon motion om att det ska vara på det här
            sättet. Men i debatten har jag förstått att det är det man vill.
          </note>
          <note type="speaker">
            Anf. 76 RAGNWI MARCELIND (kd):
          </note>
          <note>
            Fru talman! I debatten har jag förstått att Alice
          </note>
          <note>
            Åström inte har läst vår motion. Hon har inte heller lyssnat
            på mina inlägg. Jag har redogjort väldigt tydligt för vad det
            handlar om. Det framgår väldigt klart av vår motion och våra reservationer
            att det är barnets bästa som kommer främst för oss. Barnkonventionens
            intentioner ska följas och efterlevas.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 13 §).
          </note>
          <note>
            12 § Ny bokföringslag m.m.
          </note>
          <note>
            Föredrogs lagutskottets betänkande 1999/2000:LU2
          </note>
          <note>
            Ny bokföringslag m.m. (prop. 1998/99:130)
          </note>
          <note type="speaker">
            Anf. 77 ROLF ÅBJÖRNSSON (kd):
          </note>
          <note>
            Fru talman! Vi ska nu övergå till något som möjligen är mer jordnära.
            Det hade varit intressant att gå in i den tidigare debatten men
            jag får avstå från det.
          </note>
          <note>
            Vi ska tala om ny bokföringslag. Det är ju ändå så att vi här
            i kammaren är helt överens om att samfällt stå upp mot den ekonomiska
            brottsligheten. Då tycker jag och mitt parti att det är väldigt
            viktigt att lagstiftningen fungerar. Det är liksom grunden för
            hela den här verksamheten att vi har en bra och tydlig lagstiftning.
          </note>
          <note>
            De speciella brott som blir särskilt aktuella i ekosammanhang
            är borgenärsbrotten. Grundpelaren för att beivra borgenärsbrott
            är bokföringslagen, bokföringsbrottet. Bokföringsskyldigheten
            är helt grundläggande för att man över huvud taget ska komma någonvart
            i de här hänseendena. Det tror jag också i och för sig att vi
            är överens om.
          </note>
          <note>
            Då lägger regeringen fram ett lagförslag som allvarligt kritiserats
            av de brottsbeivrande myndigheterna. Riksåklagaren är mycket kritisk.
            Jag tillåter mig att bara citera ett avsnitt beträffande en punkt
            som jag särskilt har framhållit i vår reservation. Riksåklagaren
            säger följande:
          </note>
          <note>
            "Jag avstyrker förslaget om slopande av den s.k.
          </note>
          <note>
            varannanlänksprincipen. Detta eftersom förslaget skulle medföra
            en generell sänkning av räkenskapshandlingarnas värde ur bevis-
            och kontrollsynpunkt.
          </note>
          <note>
            Redovisningskommittén diskuterar möjligheten till att samtidigt
            med slopandet av varannanlänksprincipen införa ett krav på att
            åtminstone en länk i bokföringen ska utgöras av elektroniska dokument.
            Detta avfärdas dock med motiveringen att de datortekniska rutiner
            som utmärker de elektroniska dokumenten ännu inte vare sig hindrar
            olovlig manipulation eller garanterar att man i efterhand kan
            se vilken eller vilka uppgifter som har ändrats och på vilket
            sätt. Vidare skulle en sådan lösning medföra betydande merkostnader
            för det stora flertalet bokföringsskyldiga.
          </note>
          <note>
            De ovan redovisade uttalandena åskådliggör enligt min uppfattning
            att förslaget om slopande av varannanlänksprincipen innebär negativa
            effekter ur bevisoch kontrollsynpunkt."
          </note>
          <note>
            Sedan har vi statsåklagaren för speciella mål, överåklagare Gunnel
            Lindberg, som enligt min uppfattning är en av de åklagare i Sverige
            som har störst erfarenhet av ekobrottmål. Hon säger sammanfattningsvis:
            "Jag anser att förslaget innehåller så många grundläggande brister
            att det inte utan en fullständig omarbetning kan läggas till grund
            för lagstiftning. Jag ställer mig bakom de övergripande mål kommittén
            har ställt upp men anser att den har misslyckats att föra ner
            dessa mål till konkreta förslag."
          </note>
          <note>
            Avslutningsvis i citatsamlingen kommer jag till
          </note>
          <note>
            Ekobrottsmyndigheten. Det är vår stora nyskapelse här i samhället
            för att verkligen få ett kraftigt vapen mot ekobrottsligheten.
            Där säger generaldirektören sammanfattningsvis i samband med lagrådsremissen
            på ett mycket sent stadium i processen: "Den föreslagna ramlagstiftningen
            med krav på omfattande normbildning som enligt utredningens förslag
            skall ligga hos privata organ, utmönstringen av kravet på bokföring
            i kronologisk ordning samt möjligheterna att förvara material
            och utrustning utomlands kommer att ytterligare försvåra eller
            bli direkt förödande för ekobrottsbekämpningen. EBM avstyrker
            därför föreliggande förslag till ny bokföringslag."
          </note>
          <note>
            Det är egentligen gåtfullt att regeringen lägger fram ett förslag
            när man har fått ett sådant remissutfall. Jag har inte uppfattat
            att den sittande regeringen på något vis skulle vilja medverka
            till att främja ekobrottslighet i Sverige. Man talar mycket om
            en avvägning. Det är klart att det alltid finns avvägningsproblematik
            vid lagstiftning. Men jag har heller inte mött några intensiva
            krav på att det är så bråttom med att revidera bokföringslagen.
          </note>
          <note>
            Det är en ganska teknisk lagstiftning. Det är klart att även
            där ska datorerna och tekniken kunna utnyttjas fullt ut. Men det
            finns väl ingenting som säger att det måste göras i en sådan takt
            att ett väsentligt samhällsintresse måste trädas för när. Jag
            tycker att det är utomordentligt gåtfullt. Näringslivet har inga
            övergripande problem just nu. Det rullar på ganska bra. Det måste
            vara utomordentligt marginella ekonomiska incitament som föreligger
            på den kanten.
          </note>
          <note>
            Därför finns det enligt min mening ingen anledning att hasta
            på. Man får väl vänta till dess att man kan tala om de elektroniska
            dokumenten med elektroniska signaturer, och vad det nu är för
            någonting som måste till för att man ska ha en fullständig trygghet.
            För mig förefaller det som att tekniken redan finns i dag och
            att man alltså kan föreskriva i enlighet med den teknikhöjden.
            I vart fall förefaller det som att man kommer att nå målet inom
            ett halvår eller så.
          </note>
          <note>
            Det går inte att förstå varför det är så bråttom.
          </note>
          <note>
            Sedan har det under ärendets handläggning i lagutskottet uppkommit
            en egendomlighet. Vi blev uppvaktade av en förening som har bildats
            av ett antal stora organisationer i riket - Företagarnas Riksorganisation,
            Svenska Bankföreningen, Sveriges Industriförbund, Svenska Kommunförbundet
            och Landstingsförbundet. De är väldigt kritiska till lagens utformning
            beträffande arkivering och innebörden av maskinläsbart medium.
          </note>
          <note>
            För en lekman på det här området är mystiken stor beträffande
            vissa begrepp och företeelser. Men jag tycker att det är besvärande
            att den typen av tunga aktörer framför en sådan kritik och vi
            i utskottet inte gör någonting åt detta. Det är klart att vi kan
            tycka att det har kommit upp i sista sekunden, att de får skylla
            sig själva, och att vi har lite sådana resonemang. Men som lagstiftare
            kan man inte ta sådana subjektiva hänsyn. Vi måste se till att
            vi får materiellt sett den bästa lag som vi kan få med känd kunskap.
          </note>
          <note>
            Därför tycker jag, precis som moderaterna har framhållit, att
            det varit i sin ordning att vi skjutit upp ärendet och begrundat
            dessa påpekanden och sett om vi inte kunnat göra några förtydliganden
            så att det inte blir något problem med rättstillämpningen. Det
            är väldigt egendomligt att vi ska lagstifta om någonting som vi
            nästan vet är ett problem redan när det nu ligger på vårt bord,
            och detta av skäl som är rent formella.
          </note>
          <note>
            Hade enskilda människors väl och ve stått i omedelbar fara hade
            jag kunnat förstå att man måste skynda, men här har vi det stora
            tunga näringslivet.
          </note>
          <note>
            Det kan inte finnas några sådana akuta situationer när man själv
            kommer och säger att man vill ha ett förtydligande. Det är olyckligt
            att ett i grunden mycket allvarligt ärende blir hanterat på det
            här sättet. Jag vet inte om en förklaring är att det är tekniskt
            så svårt att det är många som inte har möjlighet att sätta sig
            in i det, och på det viset glider ärendet bara i väg i teknikernas
            händer.
          </note>
          <note>
            Min taltid går nu ut. Jag yrkar bifall till reservation 2 under
            mom. 1.
          </note>
          <note type="speaker">
            Anf. 78 ANA MARIA NARTI (fp):
          </note>
          <note>
            Fru talman! Folkpartiet har reserverat sig på flera punkter angående
            den nya bokföringslagens text. Den del jag nu vill tala om har
            med arkiveringstiden för bokförda dokument att göra. Vi har yrkat
            på en kortare arkiveringstid framför allt när det gäller elektroniska
            dokument. Reservationen förklarar denna ståndpunkt mycket tydligt:
            "Utskottet kan för sin del konstatera att långa arkiveringstider
            leder till merkostnader för de bokföringsskyldiga. Särskilt problematiskt
            blir det, om bokföringen är datorbaserad, att den bokföringsskyldige
            måste bevara också sådana program och sådan teknisk utrustning
            som krävs för att det skall vara möjligt att bearbeta och skriva
            ut bokföringsuppgifterna."
          </note>
          <note>
            Fru talman! Politiker kan inte kontrollera teknikens framfart
            i vår tid. Jag undrar om det vore klokt att försöka göra det.
            Just elektroniken, den nya informations- och kommunikationstekniken,
            galopperar i våra dagar. I förmiddags kunde vi höra på radio nyheten
            om en datormus som kan kontrollera identiteten hos personen som
            hanterar en dator. Fingeravtryck registreras av musen, och datorn
            öppnar sig bara för den person vars finger svarat rätt på identitetskontrollen.
          </note>
          <note>
            Jag tror att mycket få av oss som sitter här i dag i går kunde
            tänka sig en sådan mus. Vi kommer att befinna oss i den situationen
            oerhört ofta den kommande tiden. På så sätt förändras och förbättras
            hela tiden alla våra system för vidareföring av information och
            kommunikation. Alltfler transaktioner kommer i nära eller mer
            avlägsen framtid att gå via osynliga sekundsnabba kommunikationskanaler
            som vi i dag inte ens kan föreställa oss.
          </note>
          <note>
            Den snabba takten i förnyelser och förbättringar tvingar företagare
            och andra aktörer att ständigt byta ut datorer och kommunikationssystem.
            Att i en sådan situation skriva en lag som i detalj talar om hur
            elektronisk information under många år ska bevaras - är det att
            svara på nutidens krav?
          </note>
          <note>
            Vi tror inte på en sådan lösning. I avvaktan på en klarare bild
            av de kommande årens teknik vill vi gärna skapa förutsättningar
            för en företagarvärld som förnuftigt hanterar de nya teknikerna.
            Därför yrkar vi att tiden för arkivering ska kortas till sex år.
          </note>
          <note>
            Vi är också rädda för nya svårigheter som kan drabba småföretagare.
            Var och hur ska de bevara redan föråldrad datautrustning och oanvändbara
            datasystem? Var ska de finna kunniga tekniker som kan läsa ut
            information bevarad på program och hårdvara som ingen längre känner
            till? Hur mycket kommer det att kosta?
          </note>
          <note>
            Fru talman! Av tidsskäl yrkar jag bifall endast till reservation
            4, men står naturligtvis bakom Folkpartiets övriga reservationer.
          </note>
          <note type="speaker">
            Anf. 79 RUNE BERGLUND (s):
          </note>
          <note>
            Fru talman! Detta betänkande handlar om en ny bokföringslag som
            ska reglera kretsen av bokföringsskyldiga, räkenskapsår, löpande
            bokföring och arkivering av räkenskapsinformation.
          </note>
          <note>
            Kretsen av bokföringsskyldiga utvidgas till att i princip gälla
            alla juridiska personer oavsett om man bedriver näringsverksamhet
            eller inte.
          </note>
          <note>
            Jordbrukare, som tidigare har varit skyldiga att upprätta räkenskaper
            enligt jordbruksbokföringslagen ska nu bli bokföringsskyldiga
            enligt det nya lagförslaget, och likaså kyrkans ekonomiska verksamhet
            som den kommer att bedrivas nu när vi går in i 2000-
          </note>
          <note>
            talet.
          </note>
          <note>
            Liksom hittills ska utvecklingen av god redovisningssed ske genom
            kompletterande normgivning.
          </note>
          <note>
            Staten ska genom Bokföringsnämnden bära huvudansvaret för detta.
            Bokföringsnämnden ska ha ansvaret för utvecklandet av god redovisningssed
            i frågor om löpande bokföring och arkivering.
          </note>
          <note>
            Vi samlar nu alla som är bokföringsskyldiga i en och samma bokföringslag.
            Den nuvarande bokföringslagen har varit i kraft i 25 år och regelverket
            är i dag splittrat, omodernt och föga anpassat till den informationsteknik
            som vi nu har möjlighet att använda.
          </note>
          <note>
            Arbetet med att utarbeta den nya lagen har pågått sedan 1991,
            när en kommitté som kom att kalla sig
          </note>
          <note>
            Redovisningskommittén startade sitt arbete. Det första delbetänkandet
            behandlades av riksdagen 1995, när några nya lagar om årsredovisning
            för kreditinstitut, värdepappersbolag och försäkringsföretag infördes
            av riksdagen.
          </note>
          <note>
            Nu har vi således att ta ställning till den del av kommitténs
            arbete som omfattar bokföringslagen och som kommit till riksdagen
            genom proposition
          </note>
          <note>
            1998/99:130. Det kan särskilt noteras att lagförslaget inte innehåller
            någon lagstiftning om "mjuka tillgångar" i balansräkningen - det
            som brukar kallas humankapital. Inte heller gäller det några personalekonomiska
            redovisningar.
          </note>
          <note>
            Utskottet har i föreliggande betänkande behandlat en rad svåra
            frågor. Vi har på några smärre punkter föreslagit ändringar i
            propositionens förslag. Det handlar om ikraftträdandetidpunkter
            och övergångsbestämmelser. Vi har överlämnat ett lagförslag till
            skatteutskottet av samordningsskäl. I övrigt föranleder de i propositionen
            framlagda lagförslagen inte något uttalande från utskottets majoritet.
          </note>
          <note>
            Det har under motionstiden kommit ett antal motioner som har
            behandlats i utskottet med anledning av propositionen. I en motion
            skriven av Kristdemokraterna går man så långt att man vill återförvisa
            hela propositionen till regeringen för ytterligare beredning.
          </note>
          <note>
            I utskottsbehandlingen anslöt sig Moderaterna till samma tankegångar,
            vilket betyder att två partier har lämnat in reservationer med
            innebörden att vi i dag inte ska anta den nya bokföringslagen.
            Propositionen föreslås återförvisas.
          </note>
          <note>
            Centerpartiet och Folkpartiet tycker att små företag med liten
            omsättning borde kunna tillåtas tillämpa den s.k. kontantmetoden
            till ett högre belopp än det som lagförslaget medger. I förslaget
            medges att man inte behöver bokföra en faktura innan man har betalat
            den om den årliga omsättningen understiger 20 basbelopp, vilket
            år 2000 är omkring 730 000 kr. Reservanterna tycker att gränsen
            borde vara 1 miljon kronor.
          </note>
          <note>
            Folkpartiet har också en reservation om arkiveringstidens längd,
            som vi hörde i anförandet nyss. Det föreslås i betänkandet att
            arkiveringstiden ska förbli tio år, men reservanten vill korta
            tiden till sex år med hänvisning till att det blir svårt och kostsamt
            att behålla gammal datorutrustning så länge som tio år.
          </note>
          <note>
            Folkpartiet har också reserverat sig för att reglerna för förvaring
            av räkenskapsinformation och utrustning utomlands ska mjukas upp
            ytterligare. Motiveringen är att internationellt verksamma koncerner
            numera i stor utsträckning samordnar administrationen för koncernens
            företag i gemensamma enheter med placering i något av de länder
            man är verksam i.
          </note>
          <note>
            Centerpartiet och Folkpartiet har slutligen en reservation som
            handlar om arkiveringskraven. De anser att kraven på säkerhet
            vid överföring till annat medium bör gå före kravet på att behålla
            det medium där informationen har lagrats. I betänkandet föreslås
            att det kan ske först efter det tredje året.
          </note>
          <note>
            En majoritet av utskottets ledamöter föreslår avslag på samtliga
            reservationer och bifall till utskottets förslag.
          </note>
          <note>
            Det är en orimlig tanke att återförvisa hela propositionen med
            hänvisning till att vissa frågor omkring säkerheten och möjligheten
            att bedriva ekobrottsutredningar inte anses tillgodosedda. Vi
            kan inte se att kontrollmöjligheterna har försämrats med det nya
            förslaget. En ny bokföringslag ställer givetvis krav på att man
            ska kunna använda elektronisk överföring och ny teknik, men att
            säga att det bara tillgodoser näringsidkarnas önskemål om förenklingar
            och flexibilitet är att gå väl långt.
          </note>
          <note>
            Vi kan inte se att de bestämmelser som nu införs innebär någon
            ökad risk för ekonomisk brottslighet jämfört med den lagstiftning
            som vi nu avser att lämna bakom oss. Vi ställer stora krav på
            att originalhandlingar ska bevaras i det skick som de kom till
            det bokföringsskyldiga företaget. En av reservanterna anser också
            att vi borde ha tagit tillfället i akt att lagstifta om elektronisk
            signatur, vilket anses vara ett säkert sätt att garantera äktheten
            av en elektronisk originalhandling.
          </note>
          <note>
            Vi vet att tekniken finns, och att det finns en möjlighet att
            den kan vara säker - kanske t.o.m. i framtiden säkrare än att
            använda papper som vi gör i dag.
          </note>
          <note>
            Det får bli en uppgift för Bokföringsnämnden att följa utvecklingen
            och komma med förslag till regeringen om en lagändring om det
            inte går att ändra föreskrifterna inom ramen för befintlig lagstiftning.
          </note>
          <note>
            Det som möjligen kan bli föremål för lagprövning är om kod kan
            jämföras med underskrift. Efter vad jag har hört bygger den elektroniska
            signaturen på unika koder mellan avsändare och mottagare.
          </note>
          <note>
            När den dagen kommer då elektronisk signatur kan tillämpas fullt
            ut i hela näringslivet och i den offentliga förvaltningen kommer
            den säkert också att användas. Näringsliv, offentlig förvaltning
            och berörda myndigheter brukar inte avstå från att ta i bruk ny
            teknik, särskilt inte om det gynnar den egna verksamheten. Men
            först måste frågan utredas och eventuellt bli förmål för lagstiftning.
          </note>
          <note>
            De elektroniska signaturerna har inte bäring enbart på ekonomisk
            redovisning. De kan också komma att omfatta fler områden. Ett
            sådant är exempelvis elektronisk handel.
          </note>
          <note>
            Fru talman! Därmed vill jag yrka bifall till samtliga hemställanspunkter
            i betänkande LU2 och avslag på samtliga reservationer.
          </note>
          <note type="speaker">
            Anf. 80 ROLF ÅBJÖRNSSON (kd) replik:
          </note>
          <note>
            Fru talman! Jag tycker att Rune Berglund något mer kunde beröra
            de bekymmer som har framhållits av Riksåklagaren, Ekobrottsmyndigheten
            och överåklagare Gunnel Lindberg. Det är tunga myndigheter och
            kunniga personer i kampen mot ekobrottsligheten.
          </note>
          <note>
            Hur kan vi, som nästan inte kan någonting om detta, bara avfärda
            de här bekymren och nästan axiomatiskt hänvisa till att vi ska
            anpassa oss till ny teknik? Är det inte så att vi plötsligt blir
            teknikens fångar?
          </note>
          <note>
            Rune Berglund säger själv att det gäller att nogsamt utreda saker
            och ting, gå igenom och överväga.
          </note>
          <note>
            Det låter mycket klokt. Men i detta läge ska vi alltså anta en
            ny bokföringslag som har de här säkerhetsbristerna. Är inte det
            någonting som bekymrar?
          </note>
          <note type="speaker">
            Anf. 81 RUNE BERGLUND (s) replik:
          </note>
          <note>
            Fru talman! Det finns säkerhetsrisker i allting om det är så
            att någon har för avsikt att fuska och därmed blir föremål för
            ekobrottsutredningar. Jag kan inte se att möjligheten är mindre
            att fuska om man tillåter att datorer används för att göra arbetet
            än om man använder papper.
          </note>
          <note type="speaker">
            Anf. 82 ROLF ÅBJÖRNSSON (kd) replik:
          </note>
          <note>
            Fru talman! Jag kan respektera det påståendet.
          </note>
          <note>
            Men jag menar att det skulle göra en bekymrad att så här tunga
            myndigheter påstår att det inte är lika säkert.
          </note>
          <note type="speaker">
            Anf. 83 RUNE BERGLUND (s) replik:
          </note>
          <note>
            Fru talman! Varje gång när man står inför ett teknikskifte eller
            när man inför något nytt är det naturligt att det kan uppstå osäkerhet
            om vilket sätt man ska hantera olika frågor på.
          </note>
          <note>
            Jag har ju själv kunnat läsa att de myndigheter som har att hantera
            detta har uttryckt ett bekymmer.
          </note>
          <note>
            Men jag tror att man kommer att lösa detta. Man kommer att lära
            sig tekniken. Jag har tänkt mycket på detta. Jag kan inte tänka
            mig att det skulle vara svårare att kontrollera ett papper än
            vad det är att kontrollera en datamaskin. I båda fallen finns
            det säkert möjligheter att fuska om det är det man är ute efter.
          </note>
          <note type="speaker">
            Anf. 84 PER ROSENGREN (v):
          </note>
          <note>
            Fru talman! Då ska vi fatta beslut om en ny bokföringslag. Jag
            tror att det var Rolf Åbjörnsson som sade att vi är teknikens
            fångar. Det stämmer. Det är därför vi måste fatta beslut om en
            ny bokföringslag.
          </note>
          <note>
            Tekniken har rusat ifrån den gamla bokföringslagen.
          </note>
          <note>
            Det är också nödvändigt att infoga alla de lagar som har styrt
            bokföringen förut, t.ex. jordbruksbokföringslagen, i en gemensam
            bokföringslag. Jag tycker att det är synd att det inte har gjorts
            tidigare. Det har funnits behov av det under en längre tid.
          </note>
          <note>
            Debatten här kom att handla dels om själva bokföringslagen och
            de problem som finns där, dels om procedurfrågan, dvs. hur det
            har gått till i lagutskottet med sent inkomna uppvaktningar osv.
            Jag överlämnar procedurfrågan till Tanja Linderborg som kommer
            efter Stig Rindborg på talarlistan.
          </note>
          <note>
            Jag skulle vilja kommentera de farhågor som Rolf
          </note>
          <note>
            Åbjörnsson ger uttryck för i en motion från Kristdemokraterna.
            Där tycker man att det är fel att gå näringslivet till mötes alltför
            mycket i den här typen av frågor. Samtidigt säger han här i talarstolen
            att det inte har funnits något tryck hos näringslivet över huvud
            taget att få detta. Men visst har det under en ganska lång tid
            nu efterfrågats att man ska kunna accepterar elektroniska dokument
            och att vi ska anpassa en lagstiftning efter den nya moderna IT-
          </note>
          <note>
            handeln. Vi kan faktiskt ligga i framkant när det gäller den
            lagstiftningen.
          </note>
          <note>
            Att regeringen sedan får återkomma när tekniken med elektroniska
            signaturer blir möjlig och framför allt överkomlig tycker jag
            är ganska naturligt. Det är väl så vi gör? Vi stiftar en lag efter
            de förutsättningar som finns just nu. Om det sker saker om ett
            halvår eller ett år får regeringen naturligtvis återkomma och
            tillfoga det till den liggande lagstiftningen.
          </note>
          <note>
            Sedan befarar Kristdemokraterna att detta kommer att leda till
            en kraftig ökad ekonomisk brottslighet. Man skriver inte det,
            men man skriver att det blir svårare att beivra osv. Problemet,
            som jag ser det, är att man i alldeles för stor utsträckning tidigare,
            när man inte har kunnat göra någonting annat, har gett sig på
            bokföringsbrottet. Jag har själv suttit som vittne vid två rättegångar
            och då kunnat konstatera att när man inte har kunnat göra någonting
            annat har man gett sig på bokföringsbrottet. Vad leder det till?
            Jo, det leder till en villkorlig dom.
          </note>
          <note>
            Jag var på Ekobrottsmyndigheten nere i Malmö.
          </note>
          <note>
            Då ställde jag en konkret fråga. Kommer den nya bokföringslagen
            som nu föreslås att innebära något problem för er? Nej, det kan
            vi inte se, svarade de.
          </note>
          <note>
            Man sade dessutom att när det gäller bokföringsbrott blir det
            bara ett strafföreläggande i dag - och nu pratar jag inte om grova
            bokföringsbrott utan om bokföringsbrott. Om det är uppenbart att
            domstolen kommer att utdöma ett villkorligt straff räcker det
            med ett strafföreläggande.
          </note>
          <note>
            Vi kan kanske få bort fokuseringen på bokföringsbrott med den
            nya lagstiftningen. Jag säger kanske, eftersom jag inte tror att
            det kommer att bli någon större skillnad i möjligheterna att komma
            åt ekonomisk brottslighet. Det är nödvändigt att vi gör detta.
          </note>
          <note>
            Det verkar som om Rolf Åbjörnsson har trott att om saker och
            ting har funnits på papper har det alltid funnits garantier för
            att man inte ska kunna göra någonting.
          </note>
          <note>
            Jag har själv varit på två revisioner. En av de klassiska förklaringarna
            när man kommer dit är att hunden har släpat i väg bokföringen,
            och därför finns den inte. Hunden har ätit upp den. Nu är det
            så att disketter och datamaterial kanske är lite mer svårsmält
            än papper. Man får kanske skaffa sig andra husdjur.
          </note>
          <note>
            Vid en annan revision - och det var egentligen ännu roligare
            - var bokföringsmaterialet borta när jag kom. Företagaren hade
            tagit det med sig på sin semester till Mallorca för att han skulle
            arbeta med det där. Och tro det eller ej, han hade sådan otur
            att det blev inbrott på hotellrummet och hela bokföringsmaterialet
            stals. Hade det legat hemma på datorn hade det i alla fall inte
            kunnat stjälas på Mallorca. Då hade det varit mer säkrat. Då skulle
            Ekobrottsmyndigheten och myndigheterna kanske i större utsträckning
            kunnat lagföra.
          </note>
          <note>
            Jag har även diskuterat med den operativa verksamheten på Ekobrottsmyndigheten
            i Malmö, där jag ställde en konkret fråga. Man såg inte alls de
            här farorna. Jag tror att det är ganska bra att ta kontakt med
            de verksamhetsansvariga, den operativa delen, och frågar vad de
            har för uppfattning. Jag blev nämligen väldigt tveksam när jag
            läste remissen, det kan jag hålla med om. Men då var det nyttigt
            att göra detta besök.
          </note>
          <note>
            Det finns några andra reservationer också. En handlar om kontantmetoden
            och om att gränsen ska tillåtas vara högre. Nu är det ju inte
            bara omsättningen som är det viktiga när det bestäms om man ska
            vara bokföringsskyldig eller om man ska kunna använda kontantmetoden.
            Det handlar till stor del om hur mycket verifikationer man har,
            om hur mycket kreditaffärer man har och om sådana saker, så jag
            tycker väl att det framlagda förslaget är lämpligt. Att höja gränsen
            ytterligare finns det, som jag ser det, ingen anledning till.
          </note>
          <note>
            Den reservation som förvånar mig mest är den folkpartistiska
            om arkiveringstiden. Man vill förkorta den till sex år. Det har
            många gånger varit diskussion om ifall man ska ha en tioårig eller
            en sexårig arkiveringstid. Ganska länge var man inne på att man
            skulle förkorta den till sex år eftersom eftertaxeringsmöjligheten
            bara finns under fem år. Och då skulle man alltså förkorta tiden
            till sex år.
          </note>
          <note>
            Å andra sidan tror jag att det för företagens egen del är viktigt
            att man följer fordringspreskriptionstiden. Därför tror jag att
            det är ganska viktigt att arkiveringstiden är tio år.
          </note>
          <note>
            Men den folkpartistiska reservationen innebär att man ska förkorta
            arkiveringstiden till sex år. Motiveringen är att då slipper man
            bevara maskinmaterial och maskiner så att man ska kunna läsa materialet.
          </note>
          <note>
            Men det finns ju bara krav på att spara dokumenten i maskinen
            i den form de har inkommit under tre år.
          </note>
          <note>
            Under det fjärde året får man alltså skrota maskinen.
          </note>
          <note>
            Och då accepteras det dokument man tar ut och som ersätter det
            inkomna, så den reservationen är ingenting värd i det sammanhanget.
            Det innebär ju ingen förändring.
          </note>
          <note>
            Det är alltså så att man kan arkivera pappersdokumenten i tio
            år. Men man kan inte argumentera för att det skulle minska kravet
            på att hålla kvar maskinpark och datadokument.
          </note>
          <note>
            Fru talman! Jag yrkar bifall till hemställan i det liggande betänkandet.
          </note>
          <note type="speaker">
            Anf. 85 ANA MARIA NARTI (fp) replik:
          </note>
          <note>
            Fru talman! Det är mycket intressant att man ägnar så mycket
            tid åt att förklara att efter tre år får dokumentationen konverteras,
            men inte från början.
          </note>
          <note>
            Jag tycker att detta sätt att argumentera bara skapar förvirring.
            Vi vet inte hur tekniken utvecklas. Vi vet inte hur fort vi tvingas
            byta system. Vi har ingen möjlighet att se hur datamaskinutrustningen
            ser ut hos olika företagare i dag, hur gammal den är, hur fort
            den måste ändras. Då skapar vi en situation som är långt ifrån
            tydlig och som dessutom kan tolkas på många olika sätt.
          </note>
          <note>
            Jag är anhängare av mycket tydliga lagar. Jag har suttit som
            nämndeman i länsrätten och sett hur svårt det är att begripa lagar
            som har lappats och ändrats gång på gång. Det borde vi tänka på
            i dag.
          </note>
          <note type="speaker">
            Anf. 86 PER ROSENGREN (v) replik:
          </note>
          <note>
            Fru talman! Jag förstår mig inte på Folkpartiet.
          </note>
          <note>
            Ska det vara ett rent "halabalo"?
          </note>
          <note>
            Det är ju på det sättet att dokumenten ska bevaras i tre år i
            den form de har inkommit. Jag tycker inte att det är ett särskilt
            stort och svårt krav, och jag tycker inte att det är en lag som
            är särskilt svår att förstå.
          </note>
          <note>
            Inkommet dokument ska bevaras i den form det har inkommit under
            tre år.
          </note>
          <note>
            Någon gräns måste man ju ha. Vad vill Folkpartiet ha? Ett år?
            När jag läser reservationen blir min uppfattning: så länge datorn
            är kvar.
          </note>
          <note>
            Då skapar vi en lagstiftning som är svårtydd. Reservationen skulle
            innebära en lagstiftning som skulle bli otydlig. Det liggande
            förslaget är helt klart: tre år i den form dokumentet inkommer.
            Men, som sagt, reservationen säger: så länge datorn är kvar. Är
            det tydlig lagstiftning?
          </note>
          <note type="speaker">
            Anf. 87 ANA MARIA NARTI (fp) replik:
          </note>
          <note>
            Fru talman! Reservationen säger inte "så länge datorn är kvar".
            Vi kan leka med ord, och vi kan försöka gissa vad de andra tänker.
            Men så står det inte i reservationen. Vi vill ha en kortare arkiveringstid,
            sex år.
          </note>
          <note>
            Sedan har vi i en annan reservation många synpunkter på att man
            tvingar människor att ta särskild hänsyn till bärare av datadokument.
            Men det är en helt annan fråga som även många experter har haft
            många kritiska synpunkter på.
          </note>
          <note type="speaker">
            Anf. 88 PER ROSENGREN (v) replik:
          </note>
          <note>
            Fru talman! När det gäller arkiveringstiden skriver
          </note>
          <note>
            Folkpartiet naturligtvis både-och: Javisst, vi ska förkorta arkiveringstiden
            till sex år, men vi ska ta hänsyn till den tioåriga fordringspreskriptionen.
          </note>
          <note>
            Vad vill man egentligen? Vad är syftet, frågar jag mig. Har vi
            en tioårig preskriptionstid måste det vara en trygghet att man
            också har en lagstiftning som ser till att företagarna, för sin
            egen skull, kan visa upp att man har betalt fakturor. Det blir
            faktiskt ett stöd för företagen. Så länge man kan behålla det
            i pappersform ser jag inte problematiken.
          </note>
          <note>
            När det sedan gäller maskinerna är det ju det jag säger, det
            står inte ett dugg. Man ska ha kortare tid.
          </note>
          <note>
            Men hur kort? Ana Maria Narti säger att man kan ha en gammal
            dator när det här förslaget kommer att gälla. Javisst! Ska vissa
            företag då ha ett år, tills de byter sin dator? Ni har ju inte
            konkretiserat. Ni vet ju inte hur ni vill ha det. Det finns ju
            inget förslag på hur ni vill ha det. Det är det som är problemet.
            Det är lätt att reservera sig, men att komma med ett förslag på
            hur man ska lösa ett eventuellt problem är tydligen svårare.
          </note>
          <note type="speaker">
            Anf. 89 ROLF ÅBJÖRNSSON (kd) replik:
          </note>
          <note>
            Fru talman! Per Rosengren är ju en skicklig och underhållande
            debattör, och jag kan hålla med om att det är godare att äta papper
            än disketter.
          </note>
          <note>
            Men Per Rosengren antyder att han ändå är lite bekymrad när dessa
            tunga remissinstanser är kritiska.
          </note>
          <note>
            Han går då ut offentligt och frågar, och får beskedet att det
            inte är några problem.
          </note>
          <note>
            Jag tycker ändå att vi här får hålla oss till de tunga remissinstanserna.
            Och då blir Per Rosengrens beskrivning av verkligheten lite skrämmande.
            Han indikerar nästan ett värre scenario än vad jag drog upp, nämligen
            att bokföringsbrottet håller på att avkriminaliseras. Och det
            skulle på något vis vara skäl för att införa en bokföringslag
            som inte tar tillbörliga säkerhetshänsyn.
          </note>
          <note>
            Jag tycker att det är utomordentligt olyckligt att bokföringsbrottet
            behandlas på det sätt som nu görs i praxis. Tidigare har riksdagen
            sagt ifrån att egentligen ska normalpåföljden vara fängelse, och
            det bör det väl återgå till. Men sedan är bokföringen också grundvalen
            för alla andra brott i borgenärssammanhang.
          </note>
          <note>
            Är det inte att bagatellisera det hela, Per Rosengren, om man
            säger att det här inte är någonting att bekymra sig om?
          </note>
          <note type="speaker">
            Anf. 90 PER ROSENGREN (v) replik:
          </note>
          <note>
            Fru talman! Jag bekymrar mig över att bokföringsbrottet har fått
            en så "låg status", men det beror på att man har använt det som
            en sista utväg för att komma åt brottslighet. När man inte har
            kunnat göra något annat säger man: Vi ska åtminstone plocka in
            vederbörande för bokföringsbrott. Det kan många gånger vara fråga
            om ett ganska ringa bokföringsbrott, eftersom det är det enda
            som man har hittat.
          </note>
          <note>
            Jag kan hålla med om att detta är ett väldigt stort problem.
            När det gäller grova bokföringsbrott finns inte detta problem.
            För dem finns det straffpåföljder på upp till fyra år.
          </note>
          <note>
            Jag kan inte finna att den nya lagstiftningen skulle förhindra
            brottsutredning. Den anpassar sig efter det faktum att företagen
            i dag har andra system för sin bokföring än den gamla dagboken
            och agerar på annat sätt. Precis som Rune Berglund tidigare sade
            kan de som vill fiffla och syssla med ekonomisk brottslighet göra
            det lika mycket i "pappersvärlden".
          </note>
          <note>
            Jag sade tidigare att jag blev lite konfunderad när jag såg att
            de tunga remissinstanserna svarade så som de gjorde. Då såg jag
            inte problematiken, men sedan tvingades jag naturligtvis att ta
            den till mig. Jag har frågat dem som operativt sysslar med detta
            om det här, och de anser att det inte är någon större skillnad.
          </note>
          <note>
            Jag tycker inte att vi i detta läge kan säga nej till den nödvändiga
            förändringen av bokföringslagen och skicka tillbaka hela ärendet.
            En synpunkt som det kan ligga någonting i är kravet på elektroniska
            signaturer, men jag tror att regeringen återkommer till den frågan
            när tekniken är tillgänglig för samtliga.
          </note>
          <note type="speaker">
            Anf. 91 STIG RINDBORG (m):
          </note>
          <note>
            Fru talman! Bokföringslagstiftningen hör till de allra mest grundläggande
            inslagen i de regler som kringgärdar företagande. Många intressen
            ska tas till vara och vägas mot varandra. Det handlar om att skapa
            en lagstiftning som inte är alltför betungande för den bokföringsskyldige
            men som ändå erbjuder tillräckliga kontrollmöjligheter för olika
            intressenter, såsom möjliga investerare, borgenärer i form av
            leverantörer, företagets anställda, skattemyndigheten och andra
            som har intresse av att redovisningen av företagets ekonomiska
            ställning är rättvisande.
          </note>
          <note>
            Det är också en fråga om att lagstiftningen måste vara anpassad
            till den tekniska utvecklingen, som på många sätt bidrar till
            att förenkla rutiner för bokföringsarbete och till att göra informationen
            mera överskådlig och sökbar för företaget men också för övriga
            intressenter. Här uppvisar propositionen en vällovlig ambition,
            som dessvärre inte räcker ända fram.
          </note>
          <note>
            Förslaget tar exempelvis inte hänsyn till den alltmer internationella
            miljö som många företag verkar i.
          </note>
          <note>
            Genom att ställa ett dispenskrav på bokföring och arkivering
            i utlandet bortser man helt och hållet från att många internationella
            företagare samordnar sin administration i något av de länder där
            koncernen finns. Genom att ställa krav som försvårar för företagen
            att göra sådana administrativa förenklingar riskerar man att många
            företag väljer att inte ha sin verksamhet i Sverige. Varför skulle
            ett internationellt företag välja att ha delar av sin verksamhet
            här när det riskerar att få avslag på eventuella dispensansökningar?
            Det skapar en osäkerhet som är onödig.
          </note>
          <note>
            Trots allt är det emellertid kanske störst anledning att ha synpunkter
            på hur ärendet hanterades i utskottet. I processens slutskede
            inkom beaktansvärda synpunkter på lagtexten när det gäller arkivering
            av räkenskapsinformation. Synpunkterna går ut på att lagtexten
            borde ta sin utgångspunkt i bevarandet av informationens originalinnehåll,
            inte i det fysiska medium som den förvaras på.
          </note>
          <note>
            Detta ligger i linje med de krav som Moderata samlingspartiet
            har framfört om att mottagen handling inte nödvändigtvis måste
            användas som verifikation i dess ursprungliga fysiska form, så
            länge behovet av bevis för affärshändelsen tillgodoses.
          </note>
          <note>
            Det är naturligtvis ett orimligt krav att man under sittande
            sammanträde ska ta ställning till ett förslag till lagtext som
            kan få stora konsekvenser såväl för företagen som för de övriga
            intressenterna. Hade utskottsmajoriteten kunnat tänka sig att
            bordlägga frågan för ytterligare en veckas övervägande, hade vi
            i dag kanske kunnat anta en lagstiftning som bättre kan möta den
            tekniska verklighet som vi lever i.
          </note>
          <note>
            Fru talman! Uppenbarligen är utskottsmajoriteten inte riktigt
            nöjd med det lagförslag som man ändå föreslår att riksdagen ska
            anta. I stället menar majoriteten bakom betänkandet att det får
            ankomma på regeringen att ta ställning till om dessa synpunkter
            bör föranleda vidare åtgärder. Det är dock riksdagen, inte regeringen,
            som har den lagstiftande makten i landet. Utskottsmajoriteten
            kan inte frånhända sig ansvaret för att ha föreslagit en lag som
            i vissa delar måhända kunde varit bättre, och det gör att vi har
            reserverat oss.
          </note>
          <note>
            Jag har suttit i utredningen på området och tycker att dess produkt
            är bra, men jag tycker att det är synd att den på upploppet blev
            lidande på det här viset.
          </note>
          <note>
            Bifall till reservation 1!
          </note>
          <note type="speaker">
            Anf. 92 RUNE BERGLUND (s) replik:
          </note>
          <note>
            Fru talman! Jag vet att moderaterna beslöt att avge den här reservationen
            när de fick klart för sig att en majoritet i utskottet inte hade
            för avsikt att bordlägga ärendet. Jag vet inte vad en veckas bordläggning
            skulle ha kunnat tillföra det här lagstiftningsarbetet. Vi hade
            fått fundera några dagar till.
          </note>
          <note>
            Vi fick samtidigt veta av regeringen att om vi skulle fundera
            vidare på det här ärendet, skulle vi fördröja det ett år. Den
            nya bokföringslagen innehåller nio kapitel, och vi tyckte inte
            att det var rimligt att låta hela ärendet ligga ett år för att
            titta på några ändringar i kap. 7, som det här handlar om. Detta
            gäller särskilt som vi inte tror att det kommer att innebära särskilt
            mycket och att det ändå kan komma upp när regeringen har sett
            på säkerhetsfrågorna omkring elektronisk signatur.
          </note>
          <note>
            Vi fick en bra uppvaktning, och det fanns skäl att lyssna på
            dem som besökte oss, men de kom för sent.
          </note>
          <note>
            De kom samma dag som vi skulle göra vårt ställningstagande.
          </note>
          <note type="speaker">
            Anf. 93 STIG RINDBORG (m) replik:
          </note>
          <note>
            Fru talman! När vi satt och räknade på dagar var det inte tal
            om att det skulle fördröjas ett år, om vi sköt upp beslutet en
            vecka. Offentliggörandet skulle förskjutas framåt något, men lagförslaget
            skulle kunna läggas fram före årsskiftet.
          </note>
          <note>
            Regeringen lägger fram detta lagförslag efter åtta års utredande
            och ett par års ytterligare behandling.
          </note>
          <note>
            Jag tycker att det är fel av regeringen att lägga fram förslaget
            på hösten med en sådan tidsram att man inte kan bordlägga ärendet
            en vecka, om den minsta lilla differens uppkommer i synpunkterna.
            Det är fel tackling från regeringens sida. Till det kommer att
            vi var beredda till, och vi föreslog det, en vecka. Tjänstemännen
            på kansliet sade att det skulle gå, men då blir det än kortare
            tid. Det är redan i dag kort tid till förfogande.
          </note>
          <note>
            Det skulle ta ett år om vi skickade ärendet till departementet.
            Det framkom vid ett annat sammanträde.
          </note>
          <note>
            Vid det sammanträde vi hade framgick det att det inte skulle
            bli någon förändring om vi fick jobba med ärendet en vecka. En
            vecka är väsentligt mer än fem minuter.
          </note>
          <note type="speaker">
            Anf. 94 RUNE BERGLUND (s) replik:
          </note>
          <note>
            Fru talman! Stig Rindborg sade själv att om vi hade bordlagt
            ärendet en vecka hade vi inte stått här i talarstolen i dag. Vi
            skulle möjligen stå där i december, beroende på när kammaren hade
            kunnat lägga in ärendet på dagordningen. Då hade det varit ännu
            kortare tid.
          </note>
          <note>
            Jag vet fortfarande inte vad veckan skulle ha använts till. Jag
            har inte hört någonting om vad man skulle kunna göra under denna
            vecka som skulle bringa ljus och klarhet över kapitel 7 i bokföringslagen.
          </note>
          <note type="speaker">
            Anf. 95 STIG RINDBORG (m) replik:
          </note>
          <note>
            Fru talman! Det vet jag, Rune Berglund.
          </note>
          <note>
            När jag fick avslag på förslaget använde jag tiden till annat
            - men det hade annars kommit fram underlag.
          </note>
          <note type="speaker">
            Anf. 96 TANJA LINDERBORG (v):
          </note>
          <note>
            Fru talman! Som utskottets ordförande känner jag mig föranlåten
            att gå upp i talarstolen. Det förs nu mer en diskussion om själva
            procedurfrågan i utskottet. Moderaterna har alltså yrkat avslag
            enbart därför att de tycker att de inte har fått skälig tid till
            eftertanke innan lagutskottet har gått till beslut.
          </note>
          <note>
            Jag vill först erinra debattörerna om att propositionen lades
            fram på riksdagens bord den 15 juni.
          </note>
          <note>
            Motionstiden gick ut den 17 september. Vi hade tre månader och
            två dagar på oss att ta de kontakter vi kunde ha nytta av i de
            enskilda partierna, och vi kunde ta ställning till om vi skulle
            väcka motioner eller inte. Den 28 september var det föredragning
            i utskottet. Då fick vi veta vad propositionen innehöll - om vi
            inte hade tagit rätt på det själva. Den 12 oktober behandlade
            vi propositionen. Vi gav indikationer på var vi stod politiskt
            i frågorna.
          </note>
          <note>
            Den 2 november, när vi ska justera betänkandet, kommer det en
            uppvaktning till utskottet. Då blev det diskussion. Ärendet bordlades
            då helt riktigt. Vi ville höra regeringens synpunkt. Vi hade återigen
            skäligt rådrum att fundera på vad detta betyder för var och en
            i vår politiska gärning. Partierna hade möjlighet att diskutera
            ärendet. Vi lade in ett extra utskottsmöte den 4 november för
            att få regeringens synpunkt, så att den synpunkten kunde vägas
            mot uppvaktningens synpunkt.
          </note>
          <note>
            Det intressanta nu är huruvida vi skulle ha bordlagt ärendet
            en vecka till eller inte. Då måste jag återigen erinra om att
            veckan därpå var utskottet på resa. Veckan var plenifri, och utskottet
            var i bl.a.
          </note>
          <note>
            Bryssel och Haag. Det hade tagit 14 dagar innan vi hade kunnat
            återuppta ärendet.
          </note>
          <note>
            Det är inte så enkelt att man kan tro att tiden i kammaren står
            till vårt förfogande för att vi behöver ytterligare betänketid.
            Vi måste få en ny debattid. Det hade förmodligen blivit mitten
            av december. Därefter ska ärendet tillbaka till regeringen, som
            ska anhängiggöra lagstiftningen i svensk författningssamling.
          </note>
          <note>
            Där finns vissa tidsfrister som ska iakttas.
          </note>
          <note>
            Moderaterna önskar fem månaders betänkandetid i stället för fyra
            och en halv. Nu är det naturligtvis så olyckligt att det blev
            en så knapp majoritet i utskottet för ytterligare bordläggning.
            Jag är lite besviken på de andra partierna som inte kunde sätta
            sig in i tanken att det hade varit omöjligt om lagstiftningen
            ska träda i kraft i januari. De som uppvaktade oss sade att deras
            uppvaktning inte får innebära att lagstiftningen fördröjs. Det
            är viktigt att komma ihåg.
          </note>
          <note>
            Reservationen vittnar mer om obstruktionspolitik, och den ger
            inte ett seriöst intryck. Jag yrkar bifall till utskottets hemställan.
          </note>
          <note type="speaker">
            Anf. 97 STIG RINDBORG (m):
          </note>
          <note>
            Fru talman! Lägger man fram ett förslag till en lagändring efter
            många års utredande på departementet som innebär att en hel lagstiftning
            görs om, uppfattar jag att man också ska ge utrymme för att det
            kan inträffa någonting oförberett i relation till ikraftträdandetiden.
          </note>
          <note>
            Nu inträffade detta oförberedda. Vi debatterar ärendet i november,
            och lagen ska enligt förslaget träda i kraft den 1 januari. Jag
            anser inte att man kan räkna tiderna efter den modell som ordföranden
            i lagutskottet gör. Lagförslaget borde ha lagts fram och debatterats
            under våren för att träda i kraft den
          </note>
          <note>
            1 januari. Hade någonting oförberett inträffat hade man haft
            tid på sig under hösten. Men om man lägger fram ett förslag som
            man vet inte kommer upp till behandling enligt schemat förrän
            vid denna tidpunkt, finns det inget utrymme för några som helst
            uppskov.
          </note>
          <note>
            Jag uppfattar att det hade funnits en chans om man hade fått
            en vecka. Jag vidhåller det med bestämdhet.
          </note>
          <note>
            Det är olyckligt att utskottet har gått till beslut om detta
            utan att beakta en veckas prövotid.
          </note>
          <note type="speaker">
            Anf. 98 TANJA LINDERBORG (v):
          </note>
          <note>
            Fru talman! Nu var det inte en vecka, utan det hade varit fråga
            om 14 dagar.
          </note>
          <note>
            Stig Rindborg säger att det är olyckligt att propositionen inte
            lades fram under våren. Visst! Men det kan inte vårt utskott ta
            något ansvar för. Det är regeringen som själv avgör när propositionerna
            läggs fram. Det hade varit bättre om propositionen hade kommit
            i våras. Då hade många av dem som berörs av lagen haft längre
            förberedelsetid.
          </note>
          <note>
            Jag vidhåller att vi fattade ett riktigt beslut i utskottet.
          </note>
          <note>
            Det skulle vara intressant att veta om Stig Rindborg tar lika
            stort intryck av varje uppvaktning, t.ex.
          </note>
          <note>
            om han hade suttit i arbetsmarknadsutskottet eller i finansutskottet
            och frågan hade varit att sänka ersättningen i arbetslöshetskassan
            till 75 % och en förening uppvaktar utskottet och säger att det
            är förskräckligt.
          </note>
          <note>
            Hade han tagit lika stort intryck då och begärt bordläggning?
          </note>
          <note type="speaker">
            Anf. 99 STIG RINDBORG (m):
          </note>
          <note>
            Fru talman! Jag tar intryck av vilka som uppvaktar och vilka
            sakargument som anförs. Jag generaliserar inte olika uppvaktningar
            rakt över. Jag ansåg att detta var en viktig uppvaktning.
          </note>
          <note>
            Det är olyckligt att näringslivet, kommunförbund osv. inte hade
            skickat in synpunkter under den vanliga remisstiden. De har gjort
            en miss, och det har jag sagt i utskottet.
          </note>
          <note>
            Det måste finnas utrymme att tänka över en sak i en vecka om
            viktig information kommer fram - oberoende av var informationen
            kommer från. Jag uppfattade att vi var överens om att det var
            viktig information vi fick.
          </note>
          <note type="speaker">
            Anf. 100 TANJA LINDERBORG (v):
          </note>
          <note>
            Fru talman! Jag delar Stig Rindborgs uppfattning.
          </note>
          <note>
            Det var viktig information för utskottet. Vad hade förändrats
            i sak? Hade Moderata samlingspartiet lagt fram alternativa texter
            för oss andra att ta ställning till vid sittande bord? Då hade
            vi varit tvungna att yrka på bordläggningstid. Vad hade hänt?
          </note>
          <note>
            Nu vet jag att Stig Rindborg dessvärre inte har mer repliktid,
            så jag kanske kan få information utanför kammaren om vad som hade
            hänt om ärendet hade bordlagts ytterligare en vecka eller 14 dagar.
          </note>
          <note type="speaker">
            Anf. 101 STIG RINDBORG (m):
          </note>
          <note>
            Fru talman! Jag vill bara säga att hade vi haft en vecka på oss
            hade vi arbetat precis som jag är van att arbeta när man är några
            som har ett gemensamt intresse av att få en lösning. Då hade vi
            satt oss ned tillsammans, och jag hade kommit med ett förslag
            som vi hade diskuterat. Efter den tiden kunde vi måhända ha lagt
            fram ett bättre alternativ än det som i dag ligger. Jag hade inte
            kommit med någon överraskning för er vid sittande bord, utan vi
            hade gjort detta gemensamt. Så arbetar vi alltid, som jag uppfattar
            det.
          </note>
          <note type="speaker">
            Anf. 102 TANJA LINDERBORG (v):
          </note>
          <note>
            Fru talman! Det är trist att vi så här före jul ska skiljas i
            osämja, i ett ärende som vi i grunden är överens om. Vi tycker
            ju att lagen är bra och att den bör träda i kraft så fort som
            möjligt, precis i enlighet med vad de som uppvaktade oss tyckte.
            Det är bara att konstatera att vi inte når en samsyn här, och
            jag beklagar det.
          </note>
          <note>
            Jag vill passa på, eftersom det är vår sista debatt, att från
            talarstolen önska alla ledamöter en riktigt god jul och ett gott
            nytt år. Tack så mycket för i år! Självfallet innefattar det inte
            minst vår ålderman i utskottet, Stig Rindborg.
          </note>
          <note type="speaker">
            Anf. 103 STIG RINDBORG (m):
          </note>
          <note>
            Fru talman! Jag får önska vår ordförande detsamma.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.30 på förslag av tredje vice talmannen
            att ajournera förhandlingarna till kl. 17.00 då dagens votering
            skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            13 § Beslut om utskottsbetänkande som slutdebatterats den 19
            november
          </note>
          <note>
            SoU5 Genetisk integritet
          </note>
          <note>
            Mom. 3 (integritet i arbetslivet)
          </note>
          <note>
            1. utskottet
          </note>
          <note>
            2. res. (fp)
          </note>
          <note>
            Votering:
          </note>
          <note>
            293 för utskottet
          </note>
          <note>
            13 för res.
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 72 m, 39 v, 38 kd, 13 c, 14 mp
          </note>
          <note>
            För res.: 13 fp
          </note>
          <note>
            Frånvarande: 14 s, 10 m, 4 v, 4 kd, 5 c, 4 fp, 2 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            14 § Beslut om utskottsbetänkanden som slutdebatterats vid dagens
            sammanträde
          </note>
          <note>
            KU4 Förhör m.m. hos kommissionen för granskning av de svenska
            säkerhetstjänsternas författningsskyddande verksamhet
          </note>
          <note>
            Mom. 4 (kommissionens sammansättning)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            235 för utskottet
          </note>
          <note>
            73 för res. 1
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 39 v, 37 kd, 14 c, 13 fp, 15 mp
          </note>
          <note>
            För res. 1: 73 m
          </note>
          <note>
            Frånvarande: 14 s, 9 m, 4 v, 5 kd, 4 c, 4 fp, 1 mp
          </note>
          <note>
            Mom. 5 (förhör under straffansvar som utredningsform)
          </note>
          <note>
            1. utskottet
          </note>
          <note>
            2. res. 2 (c)
          </note>
          <note>
            Votering:
          </note>
          <note>
            295 för utskottet
          </note>
          <note>
            14 för res. 2
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 73 m, 39 v, 38 kd, 13 fp, 15 mp
          </note>
          <note>
            För res. 2: 14 c
          </note>
          <note>
            Frånvarande: 14 s, 9 m, 4 v, 4 kd, 4 c, 4 fp, 1 mp
          </note>
          <note>
            Mom. 6 (upplysningspliktens omfattning)
          </note>
          <note>
            1. utskottet
          </note>
          <note>
            2. res. 4 (v, mp)
          </note>
          <note>
            Votering:
          </note>
          <note>
            183 för utskottet
          </note>
          <note>
            54 för res. 4
          </note>
          <note>
            71 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 2 m, 38 kd, 14 c, 13 fp
          </note>
          <note>
            För res. 4: 39 v, 15 mp
          </note>
          <note>
            Avstod: 71 m
          </note>
          <note>
            Frånvarande: 15 s, 9 m, 4 v, 4 kd, 4 c, 4 fp, 1 mp
          </note>
          <note>
            Mom. 10 (ordförandeskap vid förhör)
          </note>
          <note>
            1. utskottet
          </note>
          <note>
            2. res. 7 (kd, m, fp, mp)
          </note>
          <note>
            Votering:
          </note>
          <note>
            171 för utskottet
          </note>
          <note>
            138 för res. 7
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 1 m, 39 v, 14 c
          </note>
          <note>
            För res. 7: 72 m, 38 kd, 13 fp, 15 mp
          </note>
          <note>
            Frånvarande: 14 s, 9 m, 4 v, 4 kd, 4 c, 4 fp, 1 mp
          </note>
          <note>
            Mom. 13 (sekretessen i kommissionens arbete)
          </note>
          <note>
            1. utskottet
          </note>
          <note>
            2. res. 8 (c, fp)
          </note>
          <note>
            Votering:
          </note>
          <note>
            282 för utskottet
          </note>
          <note>
            27 för res. 8
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 73 m, 39 v, 38 kd, 15 mp
          </note>
          <note>
            För res. 8: 14 c, 13 fp
          </note>
          <note>
            Frånvarande: 14 s, 9 m, 4 v, 4 kd, 4 c, 4 fp, 1 mp
          </note>
          <note>
            Mom. 14 (förhållandet mellan kommissionen och forskare)
          </note>
          <note>
            1. utskottet
          </note>
          <note>
            2. res. 9 (c)
          </note>
          <note>
            Votering:
          </note>
          <note>
            294 för utskottet
          </note>
          <note>
            14 för res. 9
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 73 m, 39 v, 37 kd, 13 fp, 15 mp
          </note>
          <note>
            För res. 9: 14 c
          </note>
          <note>
            Frånvarande: 14 s, 9 m, 4 v, 5 kd, 4 c, 4 fp, 1 mp
          </note>
          <note>
            Mom. 15 (bedömning om hävande av sekretess)
          </note>
          <note>
            1. utskottet
          </note>
          <note>
            2. res. 10 (v, mp)
          </note>
          <note>
            Votering:
          </note>
          <note>
            255 för utskottet
          </note>
          <note>
            54 för res. 10
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 73 m, 38 kd, 14 c, 13 fp
          </note>
          <note>
            För res. 10: 39 v, 15 mp
          </note>
          <note>
            Frånvarande: 14 s, 9 m, 4 v, 4 kd, 4 c, 4 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU5 Staten och trossamfunden - stöd, medverkan inom totalförsvaret,
            m.m.
          </note>
          <note>
            Mom. 3 (lagen om trossamfund)
          </note>
          <note>
            1. utskottet
          </note>
          <note>
            2. res. 2 i motsvarande del (mp)
          </note>
          <note>
            I detta moment upptogs först frågan om avslag eller bifall till
            motion 1999/2000:K2 (mp) i denna del.
          </note>
          <note>
            Votering:
          </note>
          <note>
            294 för avslag
          </note>
          <note>
            13 för bifall
          </note>
          <note>
            2 avstod
          </note>
          <note>
            40 frånvarande
          </note>
          <note>
            Kammaren hade således avslagit motionen i denna del.
          </note>
          <note>
            Partivis fördelning av rösterna:
          </note>
          <note>
            För avslag: 117 s, 73 m, 38 v, 38 kd, 14 c, 13 fp, 1
          </note>
          <note>
            mp
          </note>
          <note>
            För bifall: 13 mp
          </note>
          <note>
            Avstod: 1 v, 1 mp
          </note>
          <note>
            Frånvarande: 14 s, 9 m, 4 v, 4 kd, 4 c, 4 fp, 1 mp
          </note>
          <note>
            Kammaren hade nu att ta ställning till förslaget om antagande
            av utskottets förslag till lag om ändring i lagen om trossamfund.
          </note>
          <note>
            Enligt punkt 9 första stycket övergångsbestämmelserna till regeringsformen
            krävdes för ändring av lagen om trossamfund att riksdagens beslut
            fattades antingen med tre fjärdedels majoritet eller i den ordning
            som gäller för stiftande av grundlag.
          </note>
          <note>
            Av förslaget framgick att beslutet önskades bli antaget i ett
            enda beslut.
          </note>
          <note>
            För bifall härtill krävdes att minst tre fjärdedelar av de röstande
            förenade sig om beslutet. Beslut fattades genom omröstning med
            omedelbar rösträkning.
          </note>
          <note>
            Votering:
          </note>
          <note>
            294 för bifall
          </note>
          <note>
            10 för avslag
          </note>
          <note>
            4 avstod
          </note>
          <note>
            41 frånvarande
          </note>
          <note>
            Talmannen konstaterade att minst tre fjärdedelar av de röstande
            hade röstat ja.
          </note>
          <note>
            Kammaren hade således bifallit utskottets hemställan.
          </note>
          <note>
            För avslag: 117 s, 73 m, 39 v, 37 kd, 14 c, 13 fp, 1
          </note>
          <note>
            mp
          </note>
          <note>
            För bifall: 10 mp
          </note>
          <note>
            Avstod: 4 mp
          </note>
          <note>
            Frånvarande: 14 s, 9 m, 4 v, 5 kd, 4 c, 4 fp, 1 mp
          </note>
          <note>
            Mom. 4 (statlig hjälp med betalning av avgift till trossamfund)
          </note>
          <note>
            1. utskottet
          </note>
          <note>
            2. res. 2 i motsvarande del (mp)
          </note>
          <note>
            Votering:
          </note>
          <note>
            295 för utskottet
          </note>
          <note>
            13 för res. 2
          </note>
          <note>
            1 avstod
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 73 m, 39 v, 38 kd, 14 c, 13 fp, 1
          </note>
          <note>
            mp
          </note>
          <note>
            För res. 2: 13 mp
          </note>
          <note>
            Avstod: 1 mp
          </note>
          <note>
            Frånvarande: 14 s, 9 m, 4 v, 4 kd, 4 c, 4 fp, 1 mp
          </note>
          <note>
            Mom. 5 (övergångsreglering av uppbördshjälpen)
          </note>
          <note>
            1. utskottet
          </note>
          <note>
            2. res. 3 (kd)
          </note>
          <note>
            I detta moment upptogs först frågan om avslag eller bifall till
            motion 1999/2000:K1 (kd) i denna del.
          </note>
          <note>
            Votering:
          </note>
          <note>
            258 för avslag
          </note>
          <note>
            48 för bifall
          </note>
          <note>
            2 avstod
          </note>
          <note>
            41 frånvarande
          </note>
          <note>
            Kammaren hade sålunda bifallit utskottets hemställan och avslagit
            motionen i denna del.
          </note>
          <note>
            Partivis fördelning av rösterna:
          </note>
          <note>
            För bifall: 117 s, 72 m, 39 v, 13 c, 3 fp, 14 mp
          </note>
          <note>
            För avsla: 38 kd, 1 c, 9 fp
          </note>
          <note>
            Avstod: 1 fp, 1 mp
          </note>
          <note>
            Frånvarande: 14 s, 10 m, 4 v, 4 kd, 4 c, 4 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU7 Ändrade regler för revisorer i sparbanker och medlemsbanker,
            m.m.
          </note>
          <note>
            Kammaren biföll utskottets hemställan.
          </note>
          <note>
            FiU8 Femprocentsregeln för försäkringsföretag och banker
          </note>
          <note>
            Kammaren biföll utskottets hemställan.
          </note>
          <note>
            FiU9 Yrkesregister m.m.
          </note>
          <note>
            1. utskottet
          </note>
          <note>
            2. res. 1 (m, c, fp)
          </note>
          <note>
            3. res. 2 (kd)
          </note>
          <note>
            Förberedande votering:
          </note>
          <note>
            100 för res. 1
          </note>
          <note>
            37 för res. 2
          </note>
          <note>
            171 avstod
          </note>
          <note>
            41 frånvarande
          </note>
          <note>
            Kammaren biträdde res. 1.
          </note>
          <note>
            Laila Bäck (s) anmälde att hon avsett att avstå från att rösta
            men markerats ha röstat ja.
          </note>
          <note>
            Huvudvotering:
          </note>
          <note>
            171 för utskottet
          </note>
          <note>
            100 för res. 1
          </note>
          <note>
            38 avstod
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 39 v, 15 mp
          </note>
          <note>
            För res. 1: 73 m, 14 c, 13 fp
          </note>
          <note>
            Avstod: 38 kd
          </note>
          <note>
            Frånvarande: 14 s, 9 m, 4 v, 4 kd, 4 c, 4 fp, 1 mp
          </note>
          <note>
            Lars Gustafsson (kd) anmälde att han avsett att rösta nej men
            markerats ha avstått från att rösta.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JuU2 Särskild företrädare för barn
          </note>
          <note>
            Mom. 1 (den särskilda företrädarens uppgifter)
          </note>
          <note>
            1. utskottet
          </note>
          <note>
            2. res. 1 (kd)
          </note>
          <note>
            Votering:
          </note>
          <note>
            269 för utskottet
          </note>
          <note>
            38 för res. 1
          </note>
          <note>
            1 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 72 m, 39 v, 14 c, 13 fp, 14 mp
          </note>
          <note>
            För res. 1: 38 kd
          </note>
          <note>
            Avstod: 1 mp
          </note>
          <note>
            Frånvarande: 14 s, 10 m, 4 v, 4 kd, 4 c, 4 fp, 1 mp
          </note>
          <note>
            Marianne Samuelsson (mp) anmälde att hon avsett att rösta ja
            men markerats ha avstått från att rösta.
          </note>
          <note>
            Mom. 4 (utvärdering)
          </note>
          <note>
            1. utskottet
          </note>
          <note>
            2. res. 2 (kd)
          </note>
          <note>
            Votering:
          </note>
          <note>
            267 för utskottet
          </note>
          <note>
            38 för res. 2
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 72 m, 38 v, 14 c, 13 fp, 14 mp
          </note>
          <note>
            För res. 2: 38 kd
          </note>
          <note>
            Frånvarande: 15 s, 10 m, 5 v, 4 kd, 4 c, 4 fp, 2 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            LU2 Ny bokföringslag m.m.
          </note>
          <note>
            Mom. 1 (avslag på propositionen)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (kd)
          </note>
          <note>
            Förberedande votering:
          </note>
          <note>
            74 för res. 1
          </note>
          <note>
            41 för res. 2
          </note>
          <note>
            193 avstod
          </note>
          <note>
            41 frånvarande
          </note>
          <note>
            Kammaren biträdde res. 1.
          </note>
          <note>
            Mikael Johansson (mp) anmälde att han avsett att avstå från att
            rösta men markerats ha röstat ja.
          </note>
          <note>
            Huvudvotering:
          </note>
          <note>
            190 för utskottet
          </note>
          <note>
            75 för res. 1
          </note>
          <note>
            43 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 39 v, 14 c, 13 fp, 7 mp
          </note>
          <note>
            För res. 1: 73 m, 2 mp
          </note>
          <note>
            Avstod: 38 kd, 5 mp
          </note>
          <note>
            Frånvarande: 14 s, 9 m, 4 v, 4 kd, 4 c, 4 fp, 2 mp
          </note>
          <note>
            Mom. 5 (arkiveringstidens längd)
          </note>
          <note>
            1. utskottet
          </note>
          <note>
            2. res. 4 (fp)
          </note>
          <note>
            Votering:
          </note>
          <note>
            218 för utskottet
          </note>
          <note>
            13 för res. 4
          </note>
          <note>
            78 avstod
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 3 m, 39 v, 31 kd, 14 c, 14 mp
          </note>
          <note>
            För res. 4: 13 fp
          </note>
          <note>
            Avstod: 70 m, 7 kd, 1 mp
          </note>
          <note>
            Frånvarande: 14 s, 9 m, 4 v, 4 kd, 4 c, 4 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            15 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 24 november
          </note>
          <note>
            1999/2000:259 av Jeppe Johnsson (m) till justitieminister Laila
            Freivalds
          </note>
          <note>
            Rymningar
          </note>
          <note>
            1999/2000:260 av Gudrun Lindvall (mp) till näringsminister Björn
            Rosengren
          </note>
          <note>
            Resande till och från Södertälje syd
          </note>
          <note>
            1999/2000:261 av Inga Berggren (m) till näringsminister Björn
            Rosengren
          </note>
          <note>
            Förbindelsespår vid Lockarp
          </note>
          <note>
            1999/2000:262 av Michael Hagberg (s) till jordbruksminister Margareta
            Winberg
          </note>
          <note>
            EU:s utbetalning av jordbruksstöd
          </note>
          <note>
            1999/2000:263 av Michael Hagberg (s) till jordbruksminister Margareta
            Winberg
          </note>
          <note>
            Industrifiske i Östersjön
          </note>
          <note>
            1999/2000:264 av Christina Nenes (s) till statsrådet
          </note>
          <note>
            Ingela Thalén
          </note>
          <note>
            Återbetalningskrav av bostadsbidrag
          </note>
          <note>
            1999/2000:265 av Ulla Hoffmann (v) till statsrådet
          </note>
          <note>
            Ingela Thalén
          </note>
          <note>
            Barnårsrätt
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 30 november.
          </note>
          <note>
            16 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 23 november
          </note>
          <note>
            1999/2000:206 av Lars Hjertén (m) till statsrådet
          </note>
          <note>
            Ingegerd Wärnersson
          </note>
          <note>
            Sanktionsmöjligheter mot kommunala skolor
          </note>
          <note>
            1999/2000:210 av Marietta de Pourbaix-Lundin (m)
          </note>
          <note>
            till statsrådet Ingegerd Wärnersson
          </note>
          <note>
            Lika behandling av friskolor och kommunala skolor
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 30 november.
          </note>
          <note>
            17 § Kammaren åtskildes kl. 17.30.
          </note>
          <note>
            Förhandlingarna leddes av talmannen från sammanträdets början
            t.o.m. 7 §
          </note>
          <note>
            anf. 44 (delvis), av andre vice talmannen därefter t.o.m. 12
            § anf. 84
          </note>
          <note>
            (delvis), av tredje vice talmannen därefter till ajourneringen
            kl. 13.30 och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
