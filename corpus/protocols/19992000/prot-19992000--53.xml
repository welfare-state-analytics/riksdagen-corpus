<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--53</head>
          <docDate when="2000-01-20 00:00:00">2000-01-20 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Allmänpolitisk debatt (forts. från prot. 52)
          </note>
          <note>
            Miljön - en hållbar utveckling
          </note>
          <note type="speaker">
            Anf. 1 LARS LINDBLAD (m):
          </note>
          <note>
            Herr talman! Jag vill inledningsvis beklaga att miljöministern
            inte behagar närvara vid dagens debatt. Det verkar vara representativt
            för samtliga statsråd under den allmänpolitiska debatten. Men
            de är väl upptagna med att skriva debattartiklar och pressmeddelanden.
            Det är ju numera där den politiska debatten förs.
          </note>
          <note>
            Vidare kan jag konstatera att denna debatt mycket väl kan representera
            även miljöminister Kjell Larsson närvaro generellt här i kammaren.
            Regeringsbänken har i princip varit helt övergiven under miljödebatterna
            under denna mandatperiod. Förvisso fick vi ett besök under budgetdebatten,
            men något att säga hade miljöministern tyvärr inte.
          </note>
          <note>
            Herr talman! Jag ser ett samband mellan miljöministerns närvaro
            i kammaren och hans närvaro i miljödebatten. Bänken står, även
            där, tom - så att säga.
          </note>
          <note>
            Statsministern har i ett antal regeringsförklaringar bröstat
            sig och uttalat att miljöpolitiken är ett mycket prioriterat område.
            Han talar om att bygga om Sverige till ett ekologiskt hållbart
            Sverige. Det verkar som om Perssons talskrivare inte har haft
            någon kontakt med Miljödepartementet. I Miljödepartementet har
            man inte några som helst planer på att göra Sveriges miljö bättre.
            Där finns inga förslag.
          </note>
          <note>
            Trots regeringens uttalade höga ambition på området lyser förslagen
            med sin frånvaro på propositionslistorna. Under riksmötet 1998/99
            kom i princip ingenting, och under riksmötet 1999/2000 tänker
            miljöministern lämna ifrån sig två internationella överenskommelser,
            en skrivelse samt inrätta en nationalpark.
          </note>
          <note>
            Det börjar bli pinsamt. Om man ville vara lite snäll mot miljöministern
            under förra riksmötet kunde man skylla på att Miljödepartementet
            höll på att bära flyttkartonger. Detta år kan man inte skylla
            på något annat än en total oförmåga att prestera förslag!
          </note>
          <note>
            Herr talman! Har då miljöministern varit helt osynlig under mandatperioden?
            Nej, det vore väl synd att säga. Han har släppt upp en och annan
            testballong i luften på en och annan debattsida i någon tidning
            i
          </note>
          <note>
            Sverige. Dessa testballonger har bestått i att radikalt höja
            bensinpriset för att människor ska sluta att använda bilen. Det
            är ett förslag som synnerligen kommer att straffa småbarnsfamiljer
            och människor på landsbygden - detta trots att bilindustrin satsar
            mycket tid och pengar på att göra bränslesnåla bilar. En bränslesnål
            bil är ett försäljningsargument i dag.
          </note>
          <note>
            En annan testballong har varit att radikalt höja flygskatterna
            så att människor ska flyga mindre. Det är ett effektivt sätt att
            bromsa Göran Perssons högt älskade ekonomiska tillväxt och hindra
            studenter och andra med lägre inkomster från att flyga.
          </note>
          <note>
            En tredje ballong har varit att införa biltullar i storstäderna
            - även det i syfte att minska biltrafiken.
          </note>
          <note>
            De som inte redan måste ha bil undviker redan i dag att ta med
            sig bilen till staden på grund av begränsad framkomlighet, trängsel
            och höga p-avgifter.
          </note>
          <note>
            Inga av dessa förslag är speciellt fräscha eller speciellt nya
            för den delen. De känns gamla och uttjatade. Dessutom är det mycket
            tveksamt med miljönyttan. Frågan man kan ställa sig är om dessa
            förslag inte egentligen är av ren fiskal karaktär snarare än miljömässiga.
            De ekonomiska intäkterna är smaskigare än den lilla miljönytta
            de leder till.
          </note>
          <note>
            Likadant är det med den s.k. gröna skatteväxlingen. Själva växlingen
            uteblev. Det blev bara en skattehöjning med tveksamma miljöförtecken.
          </note>
          <note>
            Herr talman! Regeringen försöker själv måla upp en bild av en
            regering som arbetar hårt med miljöfrågorna. I själva verket har
            vi en av de miljöfarligaste regeringarna någonsin. Det märkliga
            är att den stöds av ett parti som kallar sig Miljöpartiet.
          </note>
          <note>
            Herr talman! Nedläggningen av Barsebäck kan väl knappast ha undgått
            någon svensk. Detta har av regeringen och stödpartierna framställts
            som en viktig miljöåtgärd, men det är i själva verket precis tvärtom.
          </note>
          <note>
            Det finns anledning att påminna riksdagsmajoriteten om det man
            håller på att åstadkomma. En stängning av Barsebäcksverket, om
            vi vänligt räknar med att det ersätts med ett modernt kolkondenskraftverk,
            ger följande resultat enligt Statens energiverk.
          </note>
          <note>
            Det blir 3 600 tons ökning per år av kväveoxider, dvs. en ökning
            på nästan 9 % av energisektorns samlade utsläpp. Det blir 3 600
            ton mer svaveldioxid per år. Det är en ökning på nästan 10 % av
            den svenska energisektorns samlade utsläpp i dag. Årligen blir
            det
          </note>
          <note>
            6 800 000 ton i ökade utsläpp av koldioxid, dvs. en ökning med
            över 11 % av hela Sveriges totala utsläpp i dag. Ni kan ju glömma
            de internationella åtagandena många år framåt. Men det är klart,
            man kan alltid hänvisa till att det troligen inte blir svensk
            kolkraft som ska produceras. Men att strunta i detta är inte en
            seriös miljöpolitik. Dessutom är det viktigt i miljöpolitiken
            att inte glömma bort dem som ska betala notan. Det är de vanliga
            svenska hushållen som får betala dyrt för en politiskt principiell
            nedläggning.
          </note>
          <note>
            Herr talman! Den 1 januari i år begåvades Sverige med ytterligare
            en höjd skatt, den s.k. deponiskatten.
          </note>
          <note>
            Vi moderater var mycket kritiska till inrättandet av denna skatt.
          </note>
          <note>
            Det är redan ett stort antal sopförbränningsanläggningar som
            har begärt att få fördubbla sina verksamheter med stor miljöpåverkan
            som resultat. Ännu mera koldioxid och ännu mera svaveloxider sprids
            ut över landet tillsammans med ämnen som saltsyra, kvicksilver
            och dioxiner. Detta kan inte vara rimligt.
          </note>
          <note>
            Lika orimligt måste det vara att all den kreativitet som finns
            runtom i landet när det gäller att utveckla de miljövänliga biocellerna
            för att utvinna biogas och få en kontrollerad minskning av avfallet
            stoppas. På flera platser runtom i landet signaleras redan att
            dessa eldsjälar som jobbar med bioceller är redo att släppa försöken
            och byta teknik.
          </note>
          <note>
            Jag besökte själv Nordvästra Skånes Renhållnings
          </note>
          <note>
            AB, NSR, i Helsingborg för mindre än en vecka sedan. De hade
            startat en utveckling med bioceller som en viktig komponent. Nu
            har de redan tvingats byta koncept. Det konceptet producerar mindre
            gas, kostar mer och kräver mer arbete och mer energi. Riksdagsmajoriteten
            gav regeringen i uppdrag att se över skattereglerna för biocellerna
            i syfte att rädda dem, men ingenting verkar vara på väg. Klockan
            är fem i tolv för biocellerna.
          </note>
          <note>
            Herr talman! Summan av den politik som regeringen har fört under
            mandatperioden har varit ett bakslag för miljön. Inget nytt förslag
            har kommit, och de förslag som andra departement har drivit igenom
            har skadat miljön. Det är oärligt att i regeringsförklaringen
            tala om en miljömedveten regering. Statsministern borde vid nästa
            regeringsförklaring stryka miljödelen. Det är också anmärkningsvärt
            att det s.k.
          </note>
          <note>
            miljöpartiet har fått igenom så oerhört lite trots att partiet
            tillhör regeringsunderlaget.
          </note>
          <note>
            Herr talman! Vår omvärld står inte stilla. I USA
          </note>
          <note>
            har man för länge sedan försökt att komma ifrån den föråldrade
            skattehöjarpolitiken och försökt att uppfinna nya tekniker. Man
            har hållit på med handel med utsläppsrätter på t.ex. svaveldioxidområdet
            sedan
          </note>
          <note>
            1995, och i år går man vidare till nästa steg. Man har även ett
            system för att hantera kväveoxider, stoft, svaveldioxid, koldioxid
            m.m.
          </note>
          <note>
            I Storbritannien har regeringens systerparti, Labour, infört
            ett system med utsläppsrätter som syftar till att minska koldioxidutsläppen
            med 2,5 miljoner ton per år fram till år 2010.
          </note>
          <note>
            Jag vet att det är en hel del människor som har ryggat tillbaka
            när de hör att man ska "handla" med miljön. Jag har en viss respekt
            för detta. Men för min del är det självklart att man måste slakta
            alla heliga kor för att lyckas ibland. Handel med utsläppsrätter
            är ett system som är på gång i vår omvärld, och om regeringen
            saknar idéer kan regeringen börja med en testverksamhet av detta.
            Jag lovar att vi moderater kommer att stödja en sådan utveckling.
          </note>
          <note>
            Samma sak gäller flexibla mekanismer. Sverige har faktiskt satsat
            85 miljoner kronor till en världsfond. Det är någonting vi stöder.
            Detta är fortfarande i en liten skala, och man måste gå vidare.
          </note>
          <note>
            Herr talman! Sverige har kört fast i miljöpolitiken, men det
            finns mycket kreativitet i vår omvärld. Vi borde bli bättre på
            att titta utanför landet för att komma vidare. Vi moderater är
            redo att bidra till detta!
          </note>
          <note type="speaker">
            Anf. 2 ALF ERIKSSON (s) replik:
          </note>
          <note>
            Herr talman! Jag kan konstatera att moderaternas bidrag till
            miljöpolitiken är att klaga på att det inte har kommit några propositioner,
            och de som har kommit har man yrkat avslag på.
          </note>
          <note>
            Jag kan ha förståelse för att man från moderaterna tycker att
            det är bra med kärnkraft, men jag har mycket liten förståelse
            för den argumentation som framförs om allt elände som skulle hända
            oss med koldioxid, växthuseffekt osv.
          </note>
          <note>
            Enligt Kyototöverenskommelsen och de åtaganden som EU har gjort
            ska vi minska koldioxidutsläppen i Europa. I Sverige har vi varit
            väldigt framgångsrika och vi har kommit längre än andra länder.
          </note>
          <note>
            Det som vi har gjort har våra grannländer framför sig.
          </note>
          <note>
            Har moderaterna helt gett upp användningen av någon annan energiproduktion
            än olja och kol?
          </note>
          <note type="speaker">
            Anf. 3 LARS LINDBLAD (m) replik:
          </note>
          <note>
            Herr talman! Vi moderater driver kravet på införande av utsläppsrätten
            och införandet av flexibla mekanismer. Vi har en mängd förslag
            i våra motioner som Alf Eriksson gärna kan läsa. Men kritiken
            är befogad, tycker jag. När man har en regering som uttalar en
            miljöambition måste den ju också visa på förlag.
          </note>
          <note>
            Min fråga till Alf Eriksson är enkel: Vilka förslag kommer under
            riksmötet som innebär något nytt inom miljöpolitiken?
          </note>
          <note type="speaker">
            Anf. 4 ALF ERIKSSON (s) replik:
          </note>
          <note>
            Herr talman! Miljöarbetet genomförs varken i Regeringskansliet
            eller i riksdagen, utan det är ett gediget arbete som sker runtom
            i landet, att förverkliga det som vi har fattat beslut om här.
            Det arbetet pågår för fullt. Vi har också ett stort arbete att
            genomföra här i riksdagen när vi ska fastställa delmålen i miljöpolitiken.
          </note>
          <note type="speaker">
            Anf. 5 LARS LINDBLAD (m) replik:
          </note>
          <note>
            Herr talman! Jag kan konstatera att miljöministern sysslar med
            det som resten av regeringen gör, nämligen att anordna diverse
            middagsmöten och diskussionsklubbar. Men det blir väldigt lite
            konkret politik av detta. Det tycker jag att Alf Erikssons intygar
            genom den senaste repliken.
          </note>
          <note type="speaker">
            Anf. 6 KJELL-ERIK KARLSSON (v) replik:
          </note>
          <note>
            Herr talman! Lars Lindblad talade i en tidigare miljödebatt,
            och då verkade det som att de flesta miljöproblemen var lösta.
            Nu var det ett litet annat anslag.
          </note>
          <note>
            När det gäller avfallsstrategin menade Lars Lindblad att avfallsskatten
            leder till ökade utsläpp genom förbränning, och det kan jag hålla
            med om. Då undrar jag: Hur ställer sig Lars Lindblad till en avfallsskatt
            på förbränning?
          </note>
          <note>
            Det finns 21 avfallsförbränningsanläggningar.
          </note>
          <note>
            Risken är att avfallet blir en handelsvara därför att det blir
            konkurrens om att förbränna soporna med ökade utsläpp av farliga
            ämnen som följd. Lars Lindblad inser tydligen att det blir ökade
            utsläpp. Kan Lars
          </note>
          <note>
            Lindblad ställa upp på en skatt på avfallsförbränning?
          </note>
          <note type="speaker">
            Anf. 7 LARS LINDBLAD (m) replik:
          </note>
          <note>
            Herr talman! Jag måste ändra något på det som jag har sagt i
            tidigare debatter. Jag sade att många av de stora miljöproblemen
            finns inte längre, men det finns fortfarande lokala och regionala
            problem. Dessutom kvarstår klimatfrågan.
          </note>
          <note>
            Jag tycker att det är lite märkligt att anklaga moderaterna för
            att bidra till en ökad förbränning eller att fråga om vi vill
            medverka till att införa en skatt.
          </note>
          <note>
            Vi vill inte införa en avfallsskatt som driver fram en ökad förbränning.
            Jag vill då ställa motfrågan: Är ni beredda att pusha på regeringen
            nu så att det kommer skattelättnader för biocellerna för att de
            ska överleva?
          </note>
          <note>
            Det tycker jag är en intressant fråga att få svar på.
          </note>
          <note type="speaker">
            Anf. 8 KJELL-ERIK KARLSSON (v) replik:
          </note>
          <note>
            Herr talman! Som Lars Lindblad vet har vi arbetat för en utökad
            användning av rötning och bioceller.
          </note>
          <note>
            Men hur har moderaterna i Skåne ställt sig när det gäller utökningen
            av antalet förbränningsanläggningar, t.ex. när det gäller SYSAV?
          </note>
          <note type="speaker">
            Anf. 9 LARS LINDBLAD (m) replik:
          </note>
          <note>
            Herr talman! Jag måste förtydliga mitt svar något.
          </note>
          <note>
            Vi moderater tar inte principiellt avstånd från förbränning i
            alla lägen. Men den skatt som majoriteten införde innebär en fördubbling
            av antalet förbränningsanläggningar.
          </note>
          <note>
            Det vore intressant att under den här debatten få svar på frågan
            om detta med biocellerna. När tänker regeringen återkomma med
            förslag om skattereduktion för bioceller så att de kan överleva
            för att vi ska slippa en sämre teknik?
          </note>
          <note type="speaker">
            Anf. 10 JONAS RINGQVIST (v):
          </note>
          <note>
            Herr talman! Det går bra för Sverige. Utvecklingen går åt rätt
            håll. Miljöanpassningen av samhället går framåt. Nu bygger vi
            det gröna folkhemmet.
          </note>
          <note>
            Känns klyschorna igen?
          </note>
          <note>
            Visst pågår det ett arbete i Sverige med att råda bot på miljöproblemen,
            men att hävda att utvecklingen går åt rätt håll är långt från
            sanningen. Möjligtvis kan man säga att det går lite mindre fort
            åt fel håll.
          </note>
          <note>
            Visst är det bra att vi sorterar våra sopor i Sverige och att
            de svenska svavelutsläppen har minskat, men lite större perspektiv
            än så kan man väl kräva att vi ska ha på miljöfrågorna.
          </note>
          <note>
            Faktum är att vi globalt står inför en fördjupad ekologisk kris.
            Utarmning av jordar, utfiskning och vattenbrist gör att fler och
            fler människor får svårt att försörja sig. Utsläppet av växthusgaser
            ökar och vi har under de senaste åren sett en hel del väderfenomen
            som antyder att en klimatförändring kan vara på väg. Raden av
            exempel kan göras lång. Belastningen på miljön har nått sin yttersta
            gräns till följd av befolkningstillväxten och den enorma ekonomiska
            tillväxten.
          </note>
          <note>
            En avgörande orsak till den här krisen är den ekonomiska globaliseringen
            som har gjort att en oerhörd ekonomisk och politisk makt nu finns
            hos ett antal företag och finansiella institutioner som styrs
            av ett enda mål - kortsiktig ekonomisk vinst - utan tanke på hushållning
            med våra knappa gemensamma naturresurser.
          </note>
          <note>
            Detta bidrar till en katastrofal rovdrift på naturen, men också
            till ökade globala orättvisor. I den internationella ekonomin
            är det de länder som konsumerar mer än vad deras egna naturresurser
            tillåter som styr beslutsfattandet. Vi - för vi tillhör den gruppen
            -
          </note>
          <note>
            utnyttjar den ekonomiska globaliseringen så att vår egen resursbrist
            kan kompenseras genom import.
          </note>
          <note>
            Marken i de fattiga länderna används till exportskördar i stället
            för till mat åt den lokala befolkningen. Att
          </note>
          <note>
            20 % av jordens befolkning använder 80 % av resurserna är känt
            sedan länge. Ändå fortsätter klyftorna att öka.
          </note>
          <note>
            Den ekonomiska globalsieringen har samtidigt kraftigt ökat de
            rikas möjligheter att skjuta över sina miljöproblem på andra.
            På samma sätt som rika länder importerar resurser när efterfrågan
            överskrider den egna tillgången så exporterar de sina överskottssopor.
            Förorenande fabriker och soptippar är konsekvent lokaliserade
            till fattiga områden.
          </note>
          <note>
            Den stora frågan är förstås varför det har blivit så här. Är
            människan av naturen girig och hänsynslös i jakten på pengar?
            Jag tror inte det. Jag tror att vi är omedvetet fångna i ett system
            som vi inte kommit på tanken att försöka ta oss ur. Vi ser oss
            blinda på problemen. Vi arbetar mer för att kunna köpa oss mer
            tid och ett bättre liv. Vår jakt på pengar ökar klyftan mellan
            oss själva, familjen och samhället. Det ökade främlingsskapet
            skapar en känsla av social och andlig tomhet.
          </note>
          <note>
            Annonsörer visar i sin reklam hur deras produkter gör oss till
            fullvärdiga människor, men för att köpa deras produkter behövs
            mer pengar. Jakten fortsätter.
          </note>
          <note>
            Ta t.ex. alla de hushållsmaskiner som finns till för att hjälpa
            oss i köket. Räknar du efter kommer du att upptäcka att de inte
            alls har minskat vår köksarbetstid i den omfattning som det var
            tänkt. Däremot har det tagit pengar och därmed tid och naturresurser
            i anspråk för att kunna skaffa dem.
          </note>
          <note>
            Vi måste nå insikten att en hållbar utveckling förutsätter att
            vi förändrar vårt sätt att leva i grunden.
          </note>
          <note>
            Det går inte att vifta undan miljöfrågorna med fina klyschor
            om ett grönt folkhem samtidigt som larmrapport efter larmrapport
            om miljöproblemen presenteras och samtidigt som klyftorna på planeten
            ökar. Ska vi nå en hållbar utveckling krävs det mer eftertanke
            än så. Det krävs inte bara teknikutveckling och forskning, det
            krävs också en stor portion av mod och mognad för att våga förändra
            vårt sätt att leva så att vi ryms inom de förutsättningar som
            naturen ger oss.
          </note>
          <note>
            Det finns starka skäl för oss att ställa frågan vilken utveckling
            vi vill ha. Är det mer konsumtion, mer köpfest, som vi ska sträva
            efter? Är det tillväxt som ska vara det övergripande målet för
            vår ekonomiska politik? Ger det oss ett bättre liv?
          </note>
          <note>
            Eller är det en annan konsumtion än den materiella som vi ska
            sträva efter? Är det mer arbetstid eller mindre som vi ska ha?
            Ska vi ha tid till omvårdnad eller ska vi använda tiden för att
            skaffa fler prylar?
          </note>
          <note>
            Vad vill vi med vår tid på den här planeten? Det är i grunden
            det som miljöfrågorna handlar om. Det är de oundvikliga frågor
            som vi måste finna svaren på, om vi verkligen tar miljöfrågorna
            på allvar. Var och en behöver ställa sig dessa frågor själv, men
            svaren och lösningarna hittar vi tillsammans. Vågar vi det, kan
            vi upptäcka att vi inte bara har någonting att förlora. Det finns
            också en hel del att vinna.
          </note>
          <note type="speaker">
            Anf. 11 HARALD NORDLUND (fp) replik:
          </note>
          <note>
            Herr talman! Jag delar Jonas Ringqvists uppfattning att vi står
            inför en ekologisk kris. Jag delar uppfattningen att det som möjligen
            hänt är att det går lite mindre fort och åt fel håll. Jag vill
            också instämma i oron för utvecklingen när det gäller luftföroreningarna,
            som Jonas Ringqvist var inne på.
          </note>
          <note>
            Men vad jag vill fråga Jonas Ringqvist, herr talman, är hur Jonas
            Ringqvist och Vänsterpartiet ser på att i arbetet inom EU söka
            åstadkomma gemensamma miljöregler för EU:s inre marknad.
          </note>
          <note type="speaker">
            Anf. 12 JONAS RINGQVIST (v) replik:
          </note>
          <note>
            Herr talman! De facto har EU ett miljöarbete.
          </note>
          <note>
            Sverige är de facto medlem i EU. Att inte använda sig av de instrument
            som finns där anser jag vore oansvarigt. I den mån vi har medel
            måste vi använda dem för att arbeta för en hållbar utveckling.
            Däremot innebär inte det att vi behöver arbeta för en federation,
            för mer överstatlighet. Det är inte alls samma sak.
          </note>
          <note type="speaker">
            Anf. 13 HARALD NORDLUND (fp) replik:
          </note>
          <note>
            Herr talman! Arbetet inom EU kan knappast bli framgångsrikt om
            man samtidigt som man säger att visst ska vi delta i ett arbete
            för att åstadkomma gemensamma miljöregler är emot denna form av
            samarbete. Då åstadkommer man inte resultat. På det här sättet
            medverkar inte Vänsterpartiet på annat sätt än med sina ord från
            talarstolen till att åstadkomma resultat när det gäller de stora,
            övergripande miljöproblemen.
          </note>
          <note type="speaker">
            Anf. 14 JONAS RINGQVIST (v) replik:
          </note>
          <note>
            Herr talman! Vänsterpartiet och Folkpartiet har i grunden helt
            olika syn på hur ett internationellt samarbete ska fungera. Vår
            syn är att det ska funka som ett mellanstatligt samarbete, ett
            mellanfolkligt samarbete. Det är också nödvändigt att detta samarbete
            sker på gräsrotsnivå, mellan folkrörelser och mellan människor
            på olika delar av den här planeteten. Det samarbetet kan vi inte
            begränsa till en europeisk union.
          </note>
          <note>
            Det handlar om att alla människor ska vara delaktiga i det, inte
            bara en byråkratisk eller politisk elit som bygger en federation.
            Vår internationalism är väsentligt annorlunda än Folkpartiets
            internationalism.
          </note>
          <note type="speaker">
            Anf. 15 DAN ERICSSON (kd):
          </note>
          <note>
            Herr talman! Man kan välja olika utgångspunkter eller angreppssätt
            i en sådan här debatt, som att gnöla på regeringen och dess politik
            eller frånvaro av miljöpolitik. Men jag väljer, herr talman, att
            direkt fokusera på den ojämförligt viktigaste utmaningen på miljöområdet.
            Det handlar om människans påverkan på klimatet genom en global
            uppvärmning av jordklotet, den s.k. växthuseffekten.
          </note>
          <note>
            Under ett antal år har många, och inte minst vi från Kristdemokraternas
            sida, försökt lyfta fram denna problematik och försökt få gehör
            för aktivitet och politiska beslut i syfte att få hejd på fossilförbränningen
            och därmed utsläppen av koldioxid i atmosfären. Det är då främst
            förbränningen av kol och olja som leder till växthuseffekten.
          </note>
          <note>
            Det internationella samfundet har nu definitivt vaknat upp. Klimatkonferenserna
            avlöser varandra, och allt tätare rapporter talar om det vetenskapligt
            klarlagda med en stadigt ökande global medeltemperatur, med de
            effekter som detta kan ge. Jag kan ta några färska exempel från
            Bert Bolin, som ju är Sveriges internationellt sett mest meriterade
            klimatforskare, inte minst med tanke på hans arbete i FN:s klimatpanel
            IPCC.
          </note>
          <note>
            Några exempel:
          </note>
          <note>
            · en ökning av jordens medeltemperatur under det senaste halvseklet
            med i genomsnitt 0,3-
          </note>
          <note>
            0,4 grader, vilket är klarlagt,
          </note>
          <note>
            · en sedan årtionden mer markant uppvärmning, 1-
          </note>
          <note>
            2 grader, av de nordligaste delarna av Ryssland,
          </note>
          <note>
            Kanada och Alaska, också vetenskapligt klarlagt,
          </note>
          <note>
            · en ökning av den totala nederbörden på jorden,
          </note>
          <note>
            · en minskning av havsisens utbredning i Arktis under vinter
            och vår med 1 á 2 miljoner kvadratkilometer,
          </note>
          <note>
            · en genomsnittlig ökning av ytvattnets temperatur i världshaven.
          </note>
          <note>
            Detta är fakta, och det finns ett antal ytterligare fakta som
            visar på denna temperaturförhöjning och vad den leder till.
          </note>
          <note>
            Klimatfrågan är mänsklighetens ödesfråga. Om vi inte lyckas hejda
            fossilförbränningen och därmed koldioxidutsläppen, blir det en
            ökad medeltemperatur på jordklotet. Med fortsatta föroreningar
            av lufthavet räknar man med en medeltemperaturförhöjning på 3-
          </note>
          <note>
            4 grader de närmaste hundra åren. Det innebär att havsytan kommer
            att stiga och att havsströmmarnas banor kan komma att ändras.
            Bl.a. kommer önationer att bokstavligt talat försvinna på grund
            av att de läggs under vatten. Mycket talar för att oväder som
            orkaner blir vanligare, dessutom med ökad styrka. Över hela världen
            kan vädret komma att bli mer extremt. Torka, översvämningar och
            värmeböljor väntas öka. Uppräkningen av effekter till följd av
            klimatförändringar kan göras väldigt lång.
          </note>
          <note>
            För drygt ett år sedan, på den klimatkonferens som hölls i Buenos
            Aires, var det faktiskt frapperande hur medvetna världens miljöministrar
            verkade vara om detta framtidsscenario. Man förstår faktiskt vad
            som håller på att hända.
          </note>
          <note>
            Det s.k. Kyotoprotokollet är en internationell överenskommelse
            om att utsläppen av växthusgaser måste minska. Framför allt i-länderna,
            också Sverige, måste nu ta ansvar för konkreta handlingsprogram
            för att förhindra framtida klimatförändringar med de risker som
            de kan leda till. Vare sig inom energi- eller transportsektorn
            kan vi tillåta ökade utsläpp, utan tvärtom måste utsläppen minska.
            Det handlar om utfasning av fossilbränslen i såväl energiproduktion
            som transportsektor, begränsning av metanavgång, åtgärder för
            att öka kolbindningen samt återvinning och, om möjligt, lagring
            av koldioxid. Det är ett brett fält av politikområden som berörs
            av ett sådant här handlingsprogram.
          </note>
          <note>
            Här i Sverige arbetar just nu en särskild klimatkommitté med
            dessa frågeställningar. Enligt planerna ska arbetet vara klart
            i mars. Jag är själv ledamot i denna kommitté och hoppas att vi
            ska kunna få en politiskt bred samling för ett klimatpaket som
            har tillräcklig kraft att hejda utsläppsökningarna och vända kurvan
            nedåt. För att detta arbete ska lyckas krävs också folkligt förankrade
            förslag i syfte att komma till rätta med klimatproblematiken.
            Ett ordentligt folkbildningsarbete om klimatfrågan är en viktig
            del i detta arbete.
          </note>
          <note>
            Vi fick ju i går höra att statsministern i dag träffar bildningsorganisationer
            och andra för att diskutera en informations- och diskussionskampanj
            kring miljöfrågor. Min uppfattning är att man då ska fokusera
            kraftfullt just på klimatfrågorna för att öka beredskapen ute
            bland allmänheten för att faktiskt göra någonting, och det kan
            vara skarpa förslag som krävs.
          </note>
          <note>
            Det är nödvändigt att få en tydlig politisk drivkraft som kan
            hålla ett samlat tryck gentemot myndigheter och andra som ska
            genomföra ett klimatpolitiskt handlingsprogram. Det är därför
            som vi har föreslagit inrättandet av ett särskilt klimatsekreteriat
            direkt under statsministern. Det är också ett sätt att markera
            tyngden i klimatfrågan.
          </note>
          <note>
            Det är också angeläget att Sverige inför ordförandeåret i EU
            nästa år förbereder en tydlig klimatstrategi, där bl.a. frågan
            om en gemensam koldioxidavgift inom unionsområdet måste vara en
            förstahandsfråga.
          </note>
          <note>
            Det finns mycket i övrigt, herr talman, att kommentera på miljöområdet,
            som exempelvis den socialdemokratiska regeringens tidigare nedmontering
            av miljöpolitiken under Anna Lindhs tid och på senare tid de återställare
            som har kommit under Kjell Larssons period. Man kan konstatera
            att vi under flera år har tappat mark på miljöområdet. Jag kan
            nämna den avvecklade miljöforskningen, den minskade miljöövervakningen,
            borttagandet av kontot för sanering av miljöförorenande områden,
            de minskade resurserna till länsstyrelsernas miljöenheter och
            otillräckliga kalkningsanslag. Jag skulle kunna göra en längre
            uppräkning.
          </note>
          <note>
            Ändå tycker jag kanske inte att vi ska älta detta nu. Nu har
            man återställt mycket. Man är på väg att bygga upp ett långsiktigt
            miljöarbete igen. Då gäller det att fastmer få en samling kring
            den viktigaste miljöfrågan, den som påverkar så många delföreställningar
            inom miljöområdet. För vår del kommer vi att anstränga oss för
            att få till stånd bredast möjliga uppslutning kring ett kraftfullt
            klimatpolitiskt handlingsprogram som kan utgöra en vändpunkt för
            Sveriges del vad gäller utsläppen av växthusgaser och förhoppningsvis
            också bidra till ett kraftfullare engagemang från EU:s sida och
            i internationella sammanhang i övrigt.
          </note>
          <note>
            Så, herr talman, vill jag avluta med en fråga till företrädarna
            för regeringsunderlaget. Ni tre partier bär ju nu tillsammans
            med Centerpartiet ansvaret för avställningen av Barsebäck 1-reaktorn,
            som vi vet leder till ökade koldioxidutsläpp i storleksordningen
          </note>
          <note>
            2-4 miljoner ton. Det är alltså en direkt felaktig inriktning
            i förhållande till vad som är nödvändigt ur klimatsynpunkt. Det
            är nu ett faktum.
          </note>
          <note>
            Min fråga till er gäller om de villkor som ställts upp för en
            stängning av Barsebäck 2 ligger fast, dvs.
          </note>
          <note>
            att avställningen inte ska genomföras om vi inte kan tillföra
            förnybar el eller spara bort motsvara el. Det är de villkoren
            som gäller. Jag vill ha ett tydligt besked från er i dag. Om det
            inte är det som ligger fast så får vi väldigt stora problem i
            Klimatkommittén för att lösa en ökning med ytterligare 2-4 miljoner
            ton koldioxid som det kommer att bli om tvåan stängs. Ligger detta
            fast? Kommer tvåan inte att stängas om ni inte får fram tillräckligt
            med förnybar el eller sparad el fram till år 2001? Det beskedet
            skulle jag önska nu, gärna direkt.
          </note>
          <note type="speaker">
            Anf. 16 INGEMAR JOSEFSSON (s) replik:
          </note>
          <note>
            Herr talman! Jag vill ta fasta på lite av det som
          </note>
          <note>
            Dan Ericsson sade i början av sitt anförande när det gäller Klimatkommittén,
            som vi båda två sitter i. Det är riktigt att vi, om vi ska klara
            de åtaganden som nu kommer, måste ha en bred samling kring de
            här frågorna - ju bredare desto bättre. Jag delar också Dan
          </note>
          <note>
            Ericssons uppfattning att man måste få en större folklig förankring
            om man ska genomföra förslagen.
          </note>
          <note>
            Då finns det naturligtvis en risk. Det finns uppenbara möjligheter
            att i olika frågor vara opportunist och säga att just det här
            förslaget, som kan möta folkligt motstånd, går inte att genomföra.
            Dock ska sägas att där man vinner mycket vad gäller klimatet är
            det ofta på områden där medborgarna inte vill att det ska vara
            några förändringar. Det gäller t.ex. privatbilen och annat. Där
            finns det naturligtvis också en möjlighet att använda en fortsatt
            kärnkraftsdiskussion efter riksdagens beslut som ett sätt att
            försöka komma undan att själv göra några åtaganden.
          </note>
          <note type="speaker">
            Anf. 17 DAN ERICSSON (kd) replik:
          </note>
          <note>
            Herr talman! Jag uppfattade inte att det var något slags polemik
            mot mig. Det var ett instämmande i att det krävs gemensamma tag
            för att lösa klimatfrågorna. Det gäller ett brett program både
            inom energisektorn och transportsektorn. Jag försökte också slå
            fast att det är ett faktum, konstaterar jag, att en majoritet
            här i Sveriges riksdag har beslutat att stänga
          </note>
          <note>
            Barsebäck 1. Det får vi då leva med. Vi konstaterar att det ger
            ökade utsläpp. Vi får försöka hantera detta och få ned utsläppen.
          </note>
          <note>
            Men min frågeställning var: Ligger det som har sagts fast, alltså
            att det för att stänga tvåan krävs neutralitet vad gäller just
            koldioxidutsläppen? Det är alltså tillförsel av förnybar el eller
            sparande som gäller för dessa fyra terawattimmar? Annars får vi
            ytterligare problem med att försöka hantera ökade koldioxidutsläpp
            på grund av stängningen av tvåan.
          </note>
          <note>
            Det är egentligen ingen politisk strid jag söker i detta utan
            ett klarläggande. Vad kommer att gälla?
          </note>
          <note>
            Kommer vi att få ett än tuffare beting för att hantera koldioxidfrågan
            eller ligger det här beskedet fast?
          </note>
          <note type="speaker">
            Anf. 18 INGEMAR JOSEFSSON (s) replik:
          </note>
          <note>
            Herr talman! Jag tänkte just säga detta i den förra repliken
            när talmannen påpekade att jag hade pratat för länge. Jag ser
            ingeting som i dag talar för att det inte ligger fast.
          </note>
          <note type="speaker">
            Anf. 19 DAN ERICSSON (kd) replik:
          </note>
          <note>
            Herr talman! Jag tackar för det beskedet. Då vet vi att vi kan
            mäta av det här. Har vi fått fram förnybar el motsvarande fyra
            terawattimmar kommer Barsebäck 2 att stängas. Har vi inte fått
            fram det kommer den att få stå och fortsätta puttra.
          </note>
          <note type="speaker">
            Anf. 20 GUDRUN LINDVALL (mp) replik:
          </note>
          <note>
            Herr talman! Dan Ericsson säger att det har skett en återställare
            på miljösidan. Jag vill påstå att den nedmontering som skedde
            i samarbetet mellan Socialdemokraterna och Centern var av aldrig
            skådat slag.
          </note>
          <note>
            Men jag vill också hävda att det som sker nu mellan regeringen,
            Vänsterpartiet och Miljöpartiet är betydligt mer än återställare.
            Som exempel kan nämnas att skogsinköpen har ökat från 215 miljoner
            kronor 1998
          </note>
          <note>
            till 350 miljoner år 2000 och 500 miljoner år 2001.
          </note>
          <note>
            Sådana siffror har vi aldrig haft i Sverige tidigare.
          </note>
          <note>
            För biotopskyddet har vi ökat från 25 miljoner
          </note>
          <note>
            1998 till 70 miljoner år 2000 och 125 miljoner år 2001. Vi har
            aldrig tidigare varit närheten av detta även om man har talat
            lyriskt om det - och sagt: Tänk om vi skulle kunna få . - från
            naturvårdens sida.
          </note>
          <note>
            När det gäller kalkning är vi nu uppe på drygt
          </note>
          <note>
            210 miljoner kronor, något som heller aldrig tidigare har funnits.
          </note>
          <note>
            När det gäller marksanering beklagar jag verkligen att Centerpartiet
            tillsammans med Socialdemokraterna helt skrotade verksamheten.
            Det gjorde också att kompetens försvann. Här har vi varit tvungna
            att trappstegsvis lägga tillbaka pengarna för att också hinna
            anställa människor. Från noll kronor 1998 är det alltså 65 miljoner
            kronor år 2000, 150 miljoner år 2001 och 300 miljoner år 2002.
            Hur kan man kalla det återställare? Vi har ju aldrig haft sådana
            siffror förr.
          </note>
          <note type="speaker">
            Anf. 21 DAN ERICSSON (kd) replik:
          </note>
          <note>
            Herr talman! Med återställare menar jag att man nu återigen börjat
            satsa på de områden som man tidigare rustade ned. Jag vill faktiskt
            ge Gudrun Lindvall en eloge, som också gäller för Miljöpartiets
            del. Man har bidragit till dessa återställare och till återuppbyggnaden
            av dessa konton. Det gäller miljöforskning, som nu ska komma.
            Det gäller kalkningsverksamhet. Det gäller också bevarande av
            skyddsvärd skog och att vi nu har fått ett ordentligt konto också
            för sanering av förorenade områden. På de punkterna har Miljöpartiet
            och vi varit överens. Det är bra att man, som jag ser det, har
            drivit fram den här återställaren från regeringens sida. Och det
            är bra om vi kan lägga på dessa konton ytterligare medel.
          </note>
          <note type="speaker">
            Anf. 22 ESKIL ERLANDSSON (c):
          </note>
          <note>
            Herr talman! Vägen till det ekologiskt hållbara
          </note>
          <note>
            Sverige handlar om att utveckla ett modernt samhälle som utnyttjar
            högteknologiska lösningar för att nå en hållbar tillväxt. Vi ska
            gemensamt växla spår och ge den ekonomiska utvecklingen en hållbar
            inriktning.
          </note>
          <note>
            Dit kommer man inte, det vill jag slå fast, i första hand genom
            statligt styrda program. Dit kommer man genom att näringslivet
            ges livskraft och en väl fungerande marknadsekonomi. Att få en
            tydlig vision och en gemensam färdriktning är viktigt för att
            villkoren för företagande och investeringar ska bli långsiktiga
            och inbjuda till de satsningar som är nödvändiga för att vi ska
            få kretsloppsanpassade lösningar.
          </note>
          <note>
            Regeringen, emellertid, skriver och talar ofta om att Sverige
            ska ställas om till ett ekologiskt hållbart samhälle. Och regeringens
            huvudspår mot detta ekologiskt hållbara samhälle går av allt att
            döma via de lokala investeringsprogrammen.
          </note>
          <note>
            Det är fel väg. Det har Riksrevisionsverket konstaterat i en
            uppföljning och utvärdering som man har gjort. Man har konstaterat
            att de lokala investeringsprogrammen visserligen har bidragit
            till att miljöprofilen har förstärkts i flera fall. Men det har
            gällt redan planerade projekt. Redan planerade projekt har i vissa
            fall dessutom tidigarelagts. Men sammanfattningsvis bedömer Riksrevisionsverket
            att de förväntade miljöeffekterna i många fall har överskattats.
            Resultaten av de lokala investeringsprogrammen har med andra ord
            varit klent.
          </note>
          <note>
            Trots detta fortsätter man. Under perioden 1998-
          </note>
          <note>
            2000 anslog regering och riksdag 2 320 miljoner kronor till de
            lokala investeringsprogrammen. Nu fortsätter man med ytterligare
            1 433 miljoner kronor för perioden 1999-2001. Detta förväntas
            ge ungefär
          </note>
          <note>
            3 500 direkta arbetstillfällen, men endast 600 bestående sådana.
            Centerpartiet och jag anser att de miljömässiga och arbetsmarknadsmässiga
            resultaten av de lokala investeringsprogrammen är alltför små
            i förhållande till de pengar som anslagits.
          </note>
          <note>
            Nu är det självklart så att ingångna avtal ska fullföljas, men
            i övrigt bör projekt avslutas och de återstående pengarna användas
            på ett för miljön och sysselsättningen mer kostnadseffektivt sätt.
          </note>
          <note>
            Herr talman! I ett ekologiskt uthålligt samhälle finns det inte
            längre någon oro för att kemikalier hotar människor eller natur.
            Det har åter blivit självklart att man kan dricka vatten, äta
            mat och andas luft utan att för den skull riskera hälsan. Både
            djur och människor kan leva utan att långsamt förgiftas av den
            miljö som de befinner sig i. Men i dag känns den här visionen
            fortfarande avlägsen. Människan är snarare på väg att undergräva
            de grundläggande förutsättningarna för livet på jorden.
          </note>
          <note>
            När riksdagen fattade beslut om generationsmålet en giftfri miljö
            tycker jag att man på en och samma gång antog ett både radikalt
            och operativt mål för kemipolitiken. Miljökvalitetsmålet innebar
            att halterna av farliga ämnen som förekommer naturligt i miljön
            inom en generation ska vara nära den bakgrundsnivå som finns.
            Och halterna av farliga naturfrämmande ämnen i naturen ska ha
            minskat till halter nära noll. Med detta beslut ratificerade Sverige
            som första land den s.k. Esbjergdeklarationen från Nordsjökonferensen
            1995. I och med Esbjergdeklarationen valde
          </note>
          <note>
            Västeuropa att helt anamma försiktighetesprincipen.
          </note>
          <note>
            Man beslutade att alla utsläpp av farliga ämnen ska elimineras
            inom en generation.
          </note>
          <note>
            Hur är det nu? Miljömålskommittén har i uppdrag att föreslå delmål
            och åtgärdsstrategier för att nå de miljömål som riksdagen har
            antagit. För målet en giftfri miljö har Kemikalieinspektionen
            på uppdrag av regeringen gjort en utredning om delmål och handlingsvägar
            för att nå generationsmålet. Jag vill då konstatera att de delmål
            som Kemikalieinspektionen föreslår i sin utredning är helt otillräckliga
            för att nå det beslutade generationsmålet.
          </note>
          <note>
            Om vi däremot lyckas ta fram lämpliga delmål och handlingsvägar
            har Sverige stora möjligheter att omdana inte bara den svenska
            kemikaliepolitiken utan hela EU:s kemikaliepolitik. Vi har en
            svensk miljökommissionär som sätter reformer inom kemipolitiken
            som första prioritet. Det finns förhoppningsvis ett gediget nationellt
            utredningsarbete att basera förslag på. Sverige är ordförande
            för EU:s ministerråd under första halvåret 2001. Strax innan kommer
            kommissionen att lägga fram sitt förslag till kemipolitik. Det
            kommer att ske senast den
          </note>
          <note>
            31 december år 2000, vilket ger Sverige möjligheter att initiera
            och driva på beslut inom ministerrådet under vår ordförandeperiod.
            Det är något av en beslutsmässig drömsituation, tycker jag. Vi
            har alla möjligheter att forma en kemikaliepolitik för nya generationer.
          </note>
          <note>
            Min fråga till regeringsmajoritetens företrädare blir: Är ni
            beredda att ta den chans som jag har skisserat här?
          </note>
          <note type="speaker">
            Anf. 23 ALF ERIKSSON (s) replik:
          </note>
          <note>
            Herr talman! De lokala investeringsprogrammen tillkom ju som
            ett nytt grepp i miljöpolitiken och gick kortfattat ut på att
            staten inte alltid vet bäst vad som ska genomföras ute i kommunerna
            runt om i landet.
          </note>
          <note>
            Vi gav möjligheter till att man på lokala initiativ skulle kunna
            genomföra ett miljöarbete, och besluten skulle i hög grad decentraliseras,
            åtminstone när det gällde att ta fram underlaget.
          </note>
          <note>
            Uppenbarligen gillar Eskil Erlandsson inte de lokala investeringsprogrammen.
            Jag skulle vilja ställa en fråga till honom. Tycker Centern att
            vi ska återta det gamla sättet, att vi från centralt håll ska
            styra det miljöarbete som ska utföras runt om i landet? Vill
          </note>
          <note>
            Centern helt och hållet avveckla de lokala investeringsprogrammen?
          </note>
          <note type="speaker">
            Anf. 24 ESKIL ERLANDSSON (c) replik:
          </note>
          <note>
            Herr talman! Ja, vi vill avveckla de lokala investeringsprogrammen
            efter att de ingångna avtalen har fullföljts. Jag tycker inte
            att man ska bryta ingångna avtal.
          </note>
          <note>
            Vi står i stället för att pengar från bl.a. staten ska fördelas
            utifrån generella program, så att kommuner men också företag och
            andra vet vilka riktlinjer som gäller för att söka och så att
            vi slipper se ministrar som åker runt och delar ut skärvor till
            ställen där pengar kanske inte alltid gör mest nytta.
          </note>
          <note type="speaker">
            Anf. 25 ALF ERIKSSON (s) replik:
          </note>
          <note>
            Herr talman! Ska jag tolka det som att vi ska ha generella program?
            Då är vi åter i den situationen då man inte utnyttjar den kreativitet
            som finns runtom i landet för att förbättra miljön. Om det är
            på det sättet som jag ska tolka Eskil Erlandsson är vi uppenbarligen
            inte överens om det fortsatta lokala miljöarbetet.
          </note>
          <note type="speaker">
            Anf. 26 ESKIL ERLANDSSON (c) replik:
          </note>
          <note>
            Herr talman! Det finns ett stort generellt system varifrån de
            flesta, för att inte säga alla, kommuner i landet tilldelas pengar,
            och det är skatteutjämningssystemet. Det bör finnas pengar i dessa
            generella system som tillgodoser även de behov som jag ser och
            som jag vet att Alf Eriksson ser, nämligen behovet av att utveckla
            nya och alternativa lösningar inom det område som vi debatterar
            i dag. Och jag tycker att man ska utnyttja de generella system
            som finns.
          </note>
          <note type="speaker">
            Anf. 27 GUDRUN LINDVALL (mp) replik:
          </note>
          <note>
            Herr talman! Jag tycker att detta var Centerns totala kapitulation
            i miljöpolitiken. Först får vi höra att marknaden ska fixa det
            hela. Sedan tittar man på detaljerna och vad staten och framför
            allt EU ska göra.
          </note>
          <note>
            Från Miljöpartiets sida tror vi inte att marknaden tar miljöhänsyn,
            utan vi tror att vi måste sätta upp miljöregler för att få marknaden
            att ta de hänsyn som vi känner att allmänheten kräver av oss,
            och som framför allt framtiden kräver av oss.
          </note>
          <note>
            Jag är därför mycket förvånad över att Centerpartiet inte ville
            vara med och skapa den miljöbalk som trädde i kraft 1999 och som
            nu har verkat under ett år.
          </note>
          <note>
            Men jag kan med glädje konstatera att Centerpartiet har backat
            från den tidigare uppfattningen att det ska finnas medel som ska
            kunna sökas för olika anledningar. Vi tog ju bort kretsloppsmiljarden,
            som
          </note>
          <note>
            Centerpartiet hade haft, just därför att den inte utnyttjades.
            Vi såg att reglerna inte var bra och att det inte fanns något
            behov av den. Och jag förstår att när
          </note>
          <note>
            Centerpartiet nu hellre vill ha generella regler så välkomnar
            Centern den åtgärden.
          </note>
          <note>
            Jag skulle vilja ställa en fråga till Eskil Erlandsson. Vi kan
            se att omkring år 1900 användes ett par tusen fat olja per dag.
            I dag används 72 miljoner fat olja. Hur ska vi komma till rätta
            med det problemet?
          </note>
          <note type="speaker">
            Anf. 28 ESKIL ERLANDSSON (c) replik:
          </note>
          <note>
            Herr talman! Självklart måste ju samhällen sätta upp regler för
            den verksamhet som vi människor bedriver på jorden, på denna planet.
            Om vi vill ta bort någonting, t.ex. det som Gudrun Lindvall talade
            om, nämligen oljan, så gäller det ju för oss i samhället att komma
            överens om att vi gör det. Men vi måste ju ha något i stället,
            och det kan vi inte kommendera fram genom statliga eller överstatliga
            beslut, utan för detta fordras att vi ger förutsättningar för
            alla människor, företag och andra, att utveckla de idéer som finns
            genom att ge stabila och långsiktiga spelregler på företagandets
            område.
          </note>
          <note type="speaker">
            Anf. 29 GUDRUN LINDVALL (mp) replik:
          </note>
          <note>
            Herr talman! Det här var ju inget svar. Det var en allmän floskel.
          </note>
          <note>
            Det finns naturligtvis flera sätt att göra detta på.
          </note>
          <note>
            Man kan aldrig förbjuda människor som äger oljekällor att utnyttja
            dem. Det blir väldigt svårt, framför allt eftersom de ligger i
            länder som kanske inte är intresserade. Man kan tänka sig att
            vi har höga priser på olja, dvs. att vi beskattar den. Man kan
            också tänka sig att vi subventionerar andra energislag. Men i
            vilket fall som helst är det ju faktiskt så att vi i så fall ska
            gå in med politiska styrmedel, och det var ju det som Eskil Erlandsson
            inte ville, utan detta skulle marknaden ha hand om.
          </note>
          <note>
            Det blir väldigt svårt att klara den enorma utmaning som vi står
            inför under det kommande århundradet om marknaden själv ska hantera
            det här. Det blir också väldigt svårt att sitta och hoppas på
            att oljan av något skäl snabbt blir så pass dyr - så småningom
            blir det väl så eftersom oljan minskar i mängd - att det lönar
            sig med biobränslen.
          </note>
          <note>
            Eller menar Eskil Erlandsson att det i vissa fall är väldigt
            bra med statligt ingripande och statliga subventioner men att
            det i andra fall är fult? Det här verkar lite konstigt. Jag undrar
            om Centern verkligen längre har en genomtänkt miljöpolitik - eller
            är man helt ute och cyklar?
          </note>
          <note type="speaker">
            Anf. 30 ESKIL ERLANDSSON (c) replik:
          </note>
          <note>
            Herr talman! Vi står för skatteväxling och har till delar varit
            med om att introducera den i den inhemska svenska politiken. Jag
            sade i mitt anförande att vi inte når det kretsloppsanpassade
            samhället i första hand genom statligt styrda program, utan det
            gör vi människor tillsammans - företag och individer tillsammans.
          </note>
          <note>
            Det går inte att kommendera fram saker och ting. För att vi ska
            komma dit både Gudrun Lindvall och jag vill måste vi, det är jag
            alldeles övertygad om, ge oss själva, våra företag osv. långsiktiga
            spelregler och inbjuda till en dialog med desamma. Tack, herr
            talman!
          </note>
          <note type="speaker">
            Anf. 31 DAN ERICSSON (kd) replik:
          </note>
          <note>
            Herr talman! I mitt anförande hade jag en frågeställning. Centerpartiet
            har ju accepterat ökade koldioxidutsläpp för att kunna stänga
            Barsebäck 1. En stängning av Barsebäck 2 är villkorad. Det får
            inte ske på annat sätt än att det är förnybar elproduktion som
            man ersätter med eller att man har lyckats spara el. Jag har nyss
            fått besked från regeringssidan om att detta ligger fast, dvs.
            att man inte kommer att stänga tvåan om vi inte fått fram de fyra
            terawattimmarna om ungefär ett år. Det är ju år 2001 som det handlar
            om.
          </note>
          <note>
            Eftersom Centerpartiet är en part i energiöverenskommelsen vore
            det välkommet med ett besked om att detta ligger fast - att vi
            inte får ökade koldioxidutsläpp om tvåan stängs, för i så fall
            ska inte detta ske.
          </note>
          <note type="speaker">
            Anf. 32 ESKIL ERLANDSSON (c) replik:
          </note>
          <note>
            Herr talman! Centerpartiet står för träffade uppgörelser. I det
            här fallet innebär det att vi står upp för att fortsätta att spara
            energi, att vi ska fortsätta att effektivisera energianvändningen
            och introducera nya energikällor i energisystemet i Sverige.
          </note>
          <note>
            Vi står alltså för den uppgörelse som är träffad och jag ser
            i likhet med Ingemar Josefsson inget som i dagsläget påverkar
            det som vi kom överens om
          </note>
          <note>
            1997.
          </note>
          <note type="speaker">
            Anf. 33 DAN ERICSSON (kd) replik:
          </note>
          <note>
            Herr talman! Det är också ett välkommet besked att om vi inte
            lyckas få fram förnybar el motsvarande fyra terawattimmar eller
            så att säga spara bort motsvarande summa kommer inte tvåan att
            stängas. Det innebär ju också att vi inte får ännu svårare att
            hantera målet om att få ned koldioxidutsläppen. I dag är det ju
            de facto så att elkonsumtionen ökar, inte minskar. På ett år har
            vi lyckats öka exempelvis vindkraftsproduktionen från 0,2 till
            0,3 terawattimmar, så det är ett kraftfullt beting att klara det
            här under det år som är kvar till år 2001. Men det är bra att
            vi nu har fått beskedet att man inte kommer att frångå detta och
            stänga utan att vi har klarat betinget.
          </note>
          <note type="speaker">
            Anf. 34 ESKIL ERLANDSSON (c) replik:
          </note>
          <note>
            Herr talman! Jag får upprepa vad jag tidigare sagt:
          </note>
          <note>
            Centerpartiet står för förnybara energikällor och för energieffektivisering
            och energihushållning. Jag ser möjligheter i det jobb som just
            nu pågår och är alldeles övertygad om att vi har möjligheter att
            uppnå det som uppgörelsen innebär. Vi står alltså fast vid densamma.
          </note>
          <note type="speaker">
            Anf. 35 HARALD NORDLUND (fp):
          </note>
          <note>
            Herr talman! Vi fick kritik av Finanstidningen efter budgetdebatten
            på miljöområdet före jul. Skribenten menade att miljödebatten
            i riksdagen för mycket förs kring det lilla, kring det marginella,
            och att det behövs visioner och sammanhang. Jag svarade på kritiken
            och instämde i den.
          </note>
          <note>
            Jag har själv här i talarstolen efterlyst just en sådan helhetssyn.
            Jag har efterlyst uttrycken om att natur- och miljöfrågorna är
            överlevnadsfrågor. Kanske har jag framför allt efterlyst mer en
            helhetssyn än en fokusering på symbolfrågor.
          </note>
          <note>
            Skribenten har dock inte helt rätt i sin kritik, för samtidigt
            har ju miljöfrågorna den karaktären att insatserna när vi löser
            problemen måste göras både på individnivå och på lokal, nationell
            och internationell nivå.
          </note>
          <note>
            En gammal klyscha som det fortfarande ligger mycket i är följande:
            Tänk globalt - handla lokalt!
          </note>
          <note>
            En liberal miljöpolitik tar sin självklara utgångspunkt i det
            personliga engagemanget. Här är Agenda
          </note>
          <note>
            21-arbetet centralt. Här finns nämligen den starka betoningen
            på nedifrån-upp-perspektivet, som är så viktigt i en demokratisk
            process. Här finns idén om att var och en av oss har ett ansvar.
          </note>
          <note>
            Sverige är förmodligen ett av de länder där Agenda 21 har fått
            mest gensvar. Arbetet med att formulera lokala Agenda 21-dokument
            kom relativt snabbt i gång i kommunerna men jag ser tyvärr tecken
            på att det här arbetet har stagnerat på många håll.
          </note>
          <note>
            Statsvetenskapliga institutionen vid Umeå universitet genomförde
            hösten 1998 en enkätundersökning.
          </note>
          <note>
            Den visar att drygt en fjärdedel av kommunerna har minskat resurserna
            för Agenda 21-arbetet. Hälften avsätter oförändrade resurser,
            medan en fjärdedel har ökat. Vi har således en uppdelning där
            en stor grupp kommuner ser ut att redan ha sänkt aktivitetsnivån.
          </note>
          <note>
            Dessutom hade vid den tidpunkten bara drygt hälften av kommunerna
            antagit ett lokalt Agenda 21-
          </note>
          <note>
            dokument eller en handlingsplan.
          </note>
          <note>
            Agenda 21 måste väldigt mycket handla om kunskapsuppbyggnad.
            Jag är medveten om de delegationer, samordnare och kunskapscentrum
            som regeringen har tillsatt för att driva arbetet vidare. Det
            är bra men när det kommer till kritan görs det, enligt vår mening,
            konstiga prioriteringar.
          </note>
          <note>
            När regeringen ska satsa resurser för ett hållbart samhälle sker
            det genom förtäckta byggsubventioner i form av statligt stöd till
            lokala investeringsprogram.
          </note>
          <note>
            Jag ska inte gå in mer på det nu - Folkpartiet var kritiskt redan
            från början - men jag måste nämna konstaterandet från Riksdagens
            revisorer, att många av de folkbildnings- och informationsprojekt
            som kommunerna ansökt om stöd för har fått nobben till förmån
            för rena investeringsprojekt, något som knappast gynnar Agenda
            21-arbetet. Jag hoppas innerligt att revisorernas önskan om dessa
            s.k. mjuka satsningar gynnas av regeringen vid kommande fördelningstillfällen.
          </note>
          <note>
            En annan fråga som har bäring på Agenda 21 -
          </note>
          <note>
            eftersom den handlar om individers och andra aktörers ansvar
            - är den om producentansvaret och avfallshanteringen. Jag har
            redan tagit upp den debatten här i kammaren och den debatten är
            i högsta grad levande - inte minst i min egen lokaltidning, Upsala
          </note>
          <note>
            Nya Tidning. Källsorteringen ifrågasätts, bl.a. från politiskt
            högerhåll.
          </note>
          <note>
            Det bekymrar mig att centralt placerade politiker är så passiva.
            Varför har vi inte fått någon tydlig reaktion från miljöministern
            i den här debatten när det gäller ifrågasättandet av den här utvecklingen?
            Ännu tystare har det varit från miljöpartihåll. Det tycks mig
            som om det från det hållet har blivit viktigare att ägna sig åt
            frågor som ger publicitet än att ägna sig åt opinionsbildning.
          </note>
          <note>
            Om vi ska nå ett mer kretsloppsanpassat samhälle är det A och
            O att både producenter och konsumenter tar miljöansvar. Vi måste
            därför sträva efter bättre fungerande marknader för material som
            kan återvinnas och återanvändas.
          </note>
          <note>
            Erfarenheter visar att upplysta och medvetna konsumenter successivt
            kräver fram exempelvis miljövänliga produkter, och därmed anpassar
            sig producenterna till efterfrågan. Det går alldeles utmärkt att
            lita på konsumenternas makt i miljöarbetet.
          </note>
          <note>
            Under det senaste årtiondet har vi sett flera konkreta exempel
            på människors genuina engagemang och ansvarstagande för miljön.
            Sorteringen är viktig dels för att den medvetandegör människor
            på vad de konsumerar, dels för att återanvändningen och komposteringen
            ökar. Målet måste ju vara att minska den totala volymen material
            som flödar runt i kretsloppet.
          </note>
          <note>
            Därför måste opinionsbildning för avfallssortering fortsätta
            och ekonomiska incitament för en fortsatt källsortering upprättas
            och skärpas.
          </note>
          <note>
            Om praktiskt miljöarbete på det här sättet blir något naturligt
            för var och en av oss, har vi vunnit mycket, inte minst i ett
            Agenda 21-perspektiv. Därför måste vi här och nu tala om vart
            vi vill.
          </note>
          <note>
            Jag menar vidare, herr talman, att EU är ett oerhört viktigt
            instrument för att lösa de gränsöverskridande miljöproblemen.
            Oavsett om Sverige är med i
          </note>
          <note>
            EU eller inte påverkas miljön av våra grannländers miljösituation.
            Och EU har potential att bli världens bästa miljöorganisation.
          </note>
          <note>
            Men detta kräver en regering som tar uppgiften på allvar. Vi
            tycker att regeringen för mycket har försummat miljöarbetet i
            EU. Att Sverige nu har anmälts i EU-domstolen för regeringens
            låga ambitioner inom
          </note>
          <note>
            Natura 2000 bekräftar den kritik som Folkpartiet sedan länge
            har framfört. Jag menar att regeringen
          </note>
          <note>
            Persson konsekvent har nedprioriterat naturvården bl.a. till
            förmån för tveksam miljardrullning till de lokala investeringsprogrammen.
          </note>
          <note>
            Miljöministern sade sig vara förvånad över EU-
          </note>
          <note>
            kommissionens kritik av att regeringen föreslagit för få skyddsvärda
            områden till EU:s ekologiska nätverk
          </note>
          <note>
            Natura 2000. Det borde han inte vara. Kritik mot regeringens
            låga ambitioner i EU:s arbete med Natura
          </note>
          <note>
            2000 har framförts av såväl Folkpartiet som flera miljöorganisationer.
          </note>
          <note>
            Regeringen har inte bara anmält för få områden till Natura 2000.
            Den grövsta försummelsen är att regeringen har varit passiv då
            det gäller att påverka vilka naturtyper som ska ingå i Natura
            2000. Därmed kommer svensk natur att vara underrepresenterad i
          </note>
          <note>
            Europas ekologiska nätverk. Det är, herr talman, inte till gagn
            för den biologiska mångfalden.
          </note>
          <note type="speaker">
            Anf. 36 GUDRUN LINDVALL (mp) replik:
          </note>
          <note>
            Herr talman! Jag vill börja med att ta upp Agenda
          </note>
          <note>
            21. Jag kan förstå att Harald Nordlund, som kommer från en kommun
            där Miljöpartiet har ordförandeskapet i miljö- och hälsoskyddsnämnden,
            känner att
          </note>
          <note>
            Agenda 21 bär. Tyvärr har Agenda 21 i många kommuner med andra
            majoriteter blivit en hyllvärmare.
          </note>
          <note>
            Vidare har många av de förslag till åtgärder som fanns i Agenda
            21-programmen totalt körts över. Jag tror att det krävs mycket
            av de lokala politikerna för att kunna visa att Agenda 21 betyder
            någonting.
          </note>
          <note>
            När det gäller de lokala investeringsprogrammen har vi gång på
            gång fått höra att de egentligen inte handlar om miljö utan om
            arbetsmarknad. Jag är orolig för att många kommuner inte gör miljöinvesteringar
            nu därför att de hoppas på att få pengar från staten. Jag tror
            att det är en utmaning för lokala politiker att verkligen se till
            att ett miljöarbete bedrivs.
          </note>
          <note>
            Jag är lite förvånad över att Harald Nordlund, som talar sig
            varm för kretsloppsanpassning och producentansvar, kan acceptera
            att man eldar sopor på det sätt som sker i Sverige. Anser Harald
            Nordlund att uppeldande av hushållsavfall är förenligt med en
            kretsloppsprincip?
          </note>
          <note type="speaker">
            Anf. 37 HARALD NORDLUND (fp) replik:
          </note>
          <note>
            Herr talman! Vad först gäller Agenda 21-arbetet tror jag att
            det är oerhört viktigt att vi fortsätter att försöka påverka kommunerna
            så att grundtanken i det lokala Agenda 21-arbetet verkligen får
            genomslag.
          </note>
          <note>
            Det är i min kommun och i andra kommuner fortfarande alltför
            mycket ett kommunalt projekt. Man betraktar det som andra kommunala
            planer. Det är viktigt att vi får ett ändrat synsätt, att det
            här handlar om att engagera de många medborgarna.
          </note>
          <note>
            Men det är riktigt, som Gudrun Lindvall säger, att min hemkommun
            åtminstone inte är sämst i det här avseendet. I vissa avseenden
            ligger vi där i framkant.
          </note>
          <note>
            Jag tror att vi är flera som kan ta åt oss äran för det.
          </note>
          <note>
            Jag var själv miljöansvarig under fyra år för en tid sedan.
          </note>
          <note>
            Herr talman! Jag vill också svara på frågan om sopor. Nej, sopförbränningen
            måste starkt begränsas.
          </note>
          <note>
            Det var bl.a. därför som vi gick med på att ha en högre skatt
            på förbränning än vad beslutet blev.
          </note>
          <note type="speaker">
            Anf. 38 GUDRUN LINDVALL (mp) replik:
          </note>
          <note>
            Herr talman! Tack, det beskedet var bra.
          </note>
          <note>
            Jag vill vidare säga att det är möjligt att Harald
          </note>
          <note>
            Nordlund anser att vi för lite har kommenterat den sista utredning
            som kommit om sophanteringen och producentansvaret. Jag måste
            dock säga att jag har svårt att ta en sådan utredning på allvar.
            Man räknar där med att människors tid för sopsortering är värd
            60
          </note>
          <note>
            kr i timmen. Jag undrar om författaren till den någonsin älskar.
            För dem som anser all sin tid vara värd 60
          </note>
          <note>
            kr i timmen kan det inte bli mycket tid för kärlek i äktenskapet.
            Jag kan inte säga att jag ser den utredningen som det minsta seriös.
          </note>
          <note>
            Däremot finns det skäl för Miljöpartiet att kritiskt titta på
            utformningen av producentansvaret. Vi var kritiska redan till
            det sätt på vilket producentansvaret infördes av den borgerliga
            regeringen. Det har sedan dess inte alls skett någon minskning
            av sopmängden, utan man har snarare börjat se ett värde i att
            kunna elda upp sopor. Det finns i producentansvaret, som det i
            dag är utformat, inte något incitament att se till att det blir
            mindre mängd av sopor i systemen. Det enda som det har lett till
            är problem med insamlandet.
          </note>
          <note>
            Jag anser att det hade varit bättre att ha kvar ansvaret för
            insamlandet på kommunal nivå, nära människor, för att fortsätta
            det lokala engagemang som började bli så stort.
          </note>
          <note>
            Delar Harald Nordlund den uppfattningen?
          </note>
          <note type="speaker">
            Anf. 39 HARALD NORDLUND (fp) replik:
          </note>
          <note>
            Herr talman! Ja, det gör jag. Också när det gäller den utredning
            som vi diskuterar delar jag Gudrun
          </note>
          <note>
            Lindvalls uppfattning. Den var i vissa stycken seriös
          </note>
          <note>
            - naturligtvis var en del av de ekonomiska beräkningarna riktiga
            - men det farliga med den typen av utredningar, om vi inte tar
            upp dem mera aktivt i en politisk debatt än vad vi har gjort,
            är att de bidrar till att hejda den utveckling som vi har sagt
            att vi ska ha.
          </note>
          <note>
            Det som jag är besviken över är att det är så få centrala politiker
            som har stått upp i den här debatten och sagt att det inte är
            något tvivel om att inriktningen är den rätta. Vi har låtit kritikerna
            och uppbackarna av den här utredningen få göra sig hörda utan
            att tillräckligt kraftfullt säga emot.
          </note>
          <note type="speaker">
            Anf. 40 INGEMAR JOSEFSSON (s) replik:
          </note>
          <note>
            Herr talman! Harald Nordlund för en del resonemang om källsorteringen
            som jag faktiskt delar. Hans uttalande att miljöministern inte
            har varit aktiv på det här området är däremot inte sant. Miljöministern
            har dessutom vänt sig till parterna och talat om för dem att de
            måste göra någonting i detta sammanhang. Han har också uttalat
            att det kommer att göras förändringar om man inte skärper sig
            i detta avseende. Harald
          </note>
          <note>
            Nordlund har alltså fel. Det finns en medvetenhet i departementet
            och i det socialdemokratiska partiet i just dessa frågor.
          </note>
          <note>
            Vi accepterade och har följt ett borgerligt förslag.
          </note>
          <note>
            Det har genomförts, men det finns nog skäl att nu göra en del
            förändringar i detta.
          </note>
          <note type="speaker">
            Anf. 41 HARALD NORDLUND (fp) replik:
          </note>
          <note>
            Herr talman! Det jag menar med att agera aktivt i sådana här
            sammanhang är att man utåt tydligt talar om var man står. Det
            räcker inte med att man - även om det är välkommet - tar initiativ
            inom departementet och tar upp diskussioner i regeringen, utan
            man måste utåt, till kommunerna och till medborgarna, tala om
            att inriktningen står fast. Vi tvekar inte.
          </note>
          <note>
            Men den bild som nu har gått ut och de debattörer som har hörts
            tydligast är ifrågasättande, och det är det som oroar mig. Vi
            måste utåt i den offentliga debatten bli tydligare om vart vi
            vill och om att inriktningen står fast.
          </note>
          <note type="speaker">
            Anf. 42 INGEMAR JOSEFSSON (s) replik:
          </note>
          <note>
            Herr talman! Den information från departementet jag talar om
            i det här fallet har jag tagit del av via massmedier. Det är den
            delen som miljöministern har gått ut och talat om, alltså de saker
            jag talar om.
          </note>
          <note type="speaker">
            Anf. 43 HARALD NORDLUND (fp) replik:
          </note>
          <note>
            Herr talman! Jag kan bara upprepa att min uppfattning är att
            centrala politiker har varit för passiva när det gäller att bemöta
            ifrågasättandet av inriktningen. Vi kan ha olika syn på vilken
            aktivitet som krävs. Jag kräver större aktivitet.
          </note>
          <note type="speaker">
            Anf. 44 GUDRUN LINDVALL (mp):
          </note>
          <note>
            Herr talman! Det finns mycket att säga om det som har skett i
            miljön under de senaste hundra åren.
          </note>
          <note>
            Man kan väl säga att aldrig har jorden stått inför en så stor
            förändring orsakad av en enda art som nu, nämligen av oss människor.
          </note>
          <note>
            Det finns många tecken som är mycket oroande, men det faktum
            att vi diskuterar det är väl också kanske det som framför allt
            skiljer oss från andra arter på jorden: Vi kan diskutera, vi kan
            se vad som håller på att ske och vi har möjlighet att stoppa in
            värden i datorer för att få en simulering och se vad som händer
            om vi beter oss på det ena eller andra sättet. Så man kan säga
            att just det faktum att vi diskuterar problemet också är det som
            gör att det finns en möjlighet att kunna se en lösning.
          </note>
          <note>
            Men visst är det så att jorden står inför en mycket stor utmaning
            under de kommande hundra åren - ja, kanske de kommande 50 åren.
            Vi måste lägga om system från grunden, därför att de ekonomiska
            system och de samhällssystem vi har byggt ut är inte ekologiskt
            hållbara. Vi har bara en jord, och vi måste se till att vi kan
            överleva på den.
          </note>
          <note>
            Man kan se att sedan 1990 har såväl spannmålsproduktion som fiskfångst
            minskat. Skälet till att spannmålsproduktionen minskar är brist
            på vatten, men det handlar också om extrema vädersituationer.
          </note>
          <note>
            Låt mig ta några exempel på hur 1900-talet har utvecklats. År
            1900 användes några tusen fat olja per dag, och 1997 var det 72
            miljoner fat per dag som användes. Användningen av metaller har
            ökat rejält från 20 miljoner ton till 1,2 miljarder ton per år
            under den här tiden. Vi kan också se att papperskonsumtionen har
            sexfaldigats och att mängden kemikalier som används har ökat dramatiskt.
            Ungefär 20 av grundämnena användes år 1900, och nu används 92
            av grundämnena i det periodiska systemet. Dessutom tillverkar
            vi en förfärlig massa organiska kemikalier som aldrig hade sett
            dagens ljus tidigare och som alltså ökar i en icke sinande takt.
          </note>
          <note>
            Att det här får effekter på jorden tror jag ingen förnekar längre
            i dag. Vi har allvarliga, seriösa miljöproblem som vi måste komma
            till rätta med. Klimatförändringar är antagligen det största problemet.
          </note>
          <note>
            Vi kan se att extrema väder - stormar, skyfall, torka osv. -
            ökar år från år. Under de sista åren har vi haft enormt stora
            förändringar, och mer än hälften av de varmaste åren under århundradet
            har förekommit det sista decenniet.
          </note>
          <note>
            Det kommer fortfarande att finnas människor som hävdar att klimatförändringarna
            inte sker, på samma sätt som det finns människor som hävdar att
            ingen miljöpåverkan existerar, därför att man inte vill se problemen.
            Men just att man inte ser problemen gör att det blir väldigt svårt
            att komma till rätta med dem.
          </note>
          <note>
            Andra problem som vi har är att grundvattnet sjunker på många
            ställen. Grundvattnet i Kina har sjunkit så pass att man räknar
            med att 40 % av spannmålsskörden inte kommer att kunna produceras
            under de kommande åren, och det i en nation som har mer än 1/6
            av jordens befolkning. Befolkningsutvecklingen har naturligtvis
            varit dramatisk. Nu är vi nästan 6 miljarder. Vi kan också se
            att i Indien sjunker grundvattnet, och av det grundvatten som
            tas upp används faktiskt så mycket som 70 % till bevattning.
          </note>
          <note>
            10 % går till hushållsändamål.
          </note>
          <note>
            Det här måste vi naturligtvis fundera på. När man är ute i världen
            kan man se att många länder diskuterar mycket seriöst och allvarligt
            detta med grundvatten och inser att vi måste komma till rätta
            med detta.
          </note>
          <note>
            Det kanske kommer att bli så att det inte är matsituationen som
            kommer att bli det stora problemet i framtiden, utan just bristen
            på vatten.
          </note>
          <note>
            Man kan säga att vi har nått toppen av vad som går att ta ur
            haven i form av mat. 95 miljoner ton har tagits ut de sista åren,
            och marinbiologerna är nu överens om att vi är uppe på toppen
            på piken. I
          </note>
          <note>
            många fall försvinner nu de arter som tidigare har varit trygga
            matfiskar, och man kan se att 70 % av de arter vi utnyttjar utnyttjas
            maximalt eller överutnyttjas. Det här innebär att en viktig proteinkälla
            inte kommer att finnas kvar på det sätt vi har varit vana vid
            sedan tidigare, utan vi måste minska uttagen ur haven.
          </note>
          <note>
            Det här får också den effekten att antalet arter på jorden minskar
            dramatiskt. Egentligen är den utslagning av arter som sker nu
            den största som har skett under de sista 65 miljonerna år. För
            65 miljoner år sedan försvann som ni vet dinosaurierna, och då
            hade vi en stor utslagning av arter. Det som sker nu går faktiskt
            att jämföra med det. Upp till 20 % av alla jordens arter är hotade,
            i vissa fall akut hotade.
          </note>
          <note>
            Det som är den stora utmaningen är naturligtvis klimatförändringen.
            Man räknar med att vi ska få en ökad temperatur med mellan 1 och
            3 ½ grader år
          </note>
          <note>
            2100. Det hemska i scenariot är att man tror att det redan år
            2050, när vi har kommit halvvägs, kommer att ske en accelererande
            utveckling. Det finns forskare i USA som har stoppat in siffrorna
            i modeller och har sett att man kan förvänta sig att de klimatförändringar
            som sker på jorden inte kommer att ske linjärt utan att vi kommer
            att få en dramatisk förändring. Det här är naturligtvis någonting
            som vi människor måste ta tag i.
          </note>
          <note>
            Hur ska vi göra då? Ja, vi måste naturligtvis hitta ett sätt
            som är ekologiskt långsiktigt hållbart. Det här gäller naturligtvis
            varje land, men också globalt. Men det är viktigt att vi kan börja
            någonstans. Kan vi börja i liten skala så kan vi visa att det
            finns en möjlighet.
          </note>
          <note>
            Naturligtvis måste vi komma till rätta med växthusgaserna. Det
            är alldeles givet.
          </note>
          <note>
            Till skillnad från Eskil Erlandsson tror jag att det måste till
            rejäla politiska beslut för att skapa ett samhälle som är i ekologisk
            balans. Det krävs alltså stora politiska beslut i framtiden.
          </note>
          <note>
            Vi i Sverige tillhör ju den grupp som överutnyttjar naturen och
            jorden rejält. Vårt ekologiska avtryck är stort. Det är fullt
            naturligt, tycker jag, att många uländer måste få ett större ekologiskt
            utrymme. Det innebär att utvecklingen mot det här ekologiskt hållbara
            måste ske här i väst. Det är vi som måste ta täten i den här utvecklingen.
            Det är vi som måste lägga om livsstil, ta fram ny teknik och se
            till att vi minskar vårt ekologiska utrymme.
          </note>
          <note>
            I dag står alltså 20 % av jordens befolkning för
          </note>
          <note>
            80 % av resurserna. Det är självklart att de andra 80
          </note>
          <note>
            procenten vill ha del av möjligheterna. Tittar man i
          </note>
          <note>
            Kina kan man se att där sker en utveckling där man eftersträvar
            vår livsstil, och så sker i många utvecklingsländer. Alla som
            har möjlighet vill skapa sig vår livsstil, samtidigt som vi här
            är fullkomligt medvetna om att den livsstilen inte är hållbar
            för planeten.
          </note>
          <note>
            Ett sätt att titta på hur vi själva lever är att titta på förbrukningen
            av NOx, kväveoxider. Där är Sverige i
          </note>
          <note>
            Europa i samma härad som Danmark, Finland, Norge,
          </note>
          <note>
            Luxemburg och Storbritannien. Ett land som Frankrike producerar
            betydligt mindre NOx. Estland, Spanien och Lettland t.ex. producerar
            betydligt mindre.
          </note>
          <note>
            Lettland producerar så lite som 14 kilo per person, medan Sverige
            producerar 45 kilo. Det finns alltså länder i vår närbelägna omgivning
            som kommer att vilja skapa en situation där de mer liknar oss,
            och det här är den stora utmaningen inför framtiden.
          </note>
          <note type="speaker">
            Anf. 45 DAN ERICSSON (kd) replik:
          </note>
          <note>
            Herr talman! Jag vill ställa en fråga till Gudrun
          </note>
          <note>
            Lindvall med anledning av att Miljöpartiets partisekreterare
            för knappt en vecka sedan meddelade att han skulle ta kontakt
            med Centerpartiet, Folkpartiet och
          </note>
          <note>
            Kristdemokraterna för att diskutera vilka miljöfrågor som ska
            lyftas fram under det svenska ordförandeskapet i EU. Han sade
            att man var överraskad av att regeringen inte tycks vilja högprioritera
            miljöfrågorna. Det var alltså i ett pressmeddelande från Miljöpartiet.
          </note>
          <note>
            Jag tycker att det är ett bra och lovvärt initiativ eftersom
            jag tror att Miljöpartiet och Kristdemokraterna har mycket gemensamt
            i denna fråga. Vi vill lyfta fram klimatproblematiken och få fram
            en gemensam koldioxidavgift. Vi vill lyfta fram frågan om grön
            skatteväxling, en harmonisering av detta.
          </note>
          <note>
            Min fråga till Gudrun Lindvall är: Har de här kontakterna tagits,
            och vad är resultatet? Kommer vi på det här sättet att starkare
            kunna lyfta fram de här frågorna under ordförandeskapsperioden?
          </note>
          <note type="speaker">
            Anf. 46 GUDRUN LINDVALL (mp) replik:
          </note>
          <note>
            Herr talman! Ja, kontakterna har tagits. Såvitt jag har förstått
            finns det många frågor där vi i Miljöpartiet är överens med andra
            partier. Vi är mycket angelägna om att Sverige under ordförandeskapet
            tar chansen att lyfta fram miljöfrågorna och att visa att både
            enskilda länder men också hela EU måste gå före och ta ett ekologiskt
            ansvar. Jag hoppas att vi tillsammans kan trycka på regeringen
            så mycket att miljöfrågorna blir rejält prioriterade.
          </note>
          <note>
            Sedan får man fundera på vad vi ska göra konkret.
          </note>
          <note>
            Det gäller naturligtvis klimatfrågorna, men jag skulle personligen
            också vilja att man lyfte fram kemikaliefrågorna - kemikalier
            i relation till hälsan. Det finns mycket intressant svensk forskning
            just när det gäller kemikalier och hälsa. Landstinget i Stockholm
            hade för några år sedan en seminarieserie om det här, som visade
            att Sverige ligger långt framme. Vi har mycket allergier, mycket
            cancer, många sjukdomar som är miljörelaterade. Jag tycker att
            Sverige ska ta initiativ för att få EU att mer aktivt börja jobba
            med de här frågorna.
          </note>
          <note type="speaker">
            Anf. 47 DAN ERICSSON (kd) replik:
          </note>
          <note>
            Herr talman! Det är bra att man har tagit kontakter. Det är ändå,
            tycker jag, en liten politisk signal när partisekreteraren i Miljöpartiet,
            som faktiskt företräder ett parti i regeringsunderlaget, säger
            att regeringen inte högprioriterar miljöfrågorna och i stället
            vänder sig till de partier som finns på det politiska mittfältet.
          </note>
          <note>
            Det har ju skett också i andra frågor, som familjepolitik, och
            där har man väl sedan svajat något. Men det är bra och positivt
            om vi kan förstärka samarbetet i de här frågorna, och så får vi
            väl se vad det kan leda till i förlängningen.
          </note>
          <note type="speaker">
            Anf. 48 GUDRUN LINDVALL (mp) replik:
          </note>
          <note>
            Herr talman! Som Dan Ericsson mycket väl vet samarbetar inte
            Miljöpartiet och regeringen just i EU-
          </note>
          <note>
            frågor. Vi beklagar det. Vi hade gärna sett ett samarbete med
            regeringen i EU-frågor därför att det är många sådana frågor som
            ligger oss mycket varmt om hjärtat.
          </note>
          <note>
            Jag hoppas naturligtvis att det som ska ske under ordförandeskapet
            kan ske i bred samstämmighet mellan alla partier. Jag vet att
            det finns en del diskussioner inom regeringen om vad man vill
            göra på miljöområdet, t.ex. samla en NGO-konferens. Det tycker
            jag är mycket bra. Men det behövs mer, så låt oss samarbeta om
            dessa frågor.
          </note>
          <note type="speaker">
            Anf. 49 HARALD NORDLUND (fp) replik:
          </note>
          <note>
            Herr talman! Kritik mot Sverige när det gäller
          </note>
          <note>
            Natura 2000 handlar ju om att Sverige inte har avsatt tillräckligt
            många viktiga värdefulla naturområden.
          </note>
          <note>
            Man har inte tagit upp tillräckligt många arter som anses hotade
            och viktiga att bevara.
          </note>
          <note>
            Jag vill fråga Gudrun Lindvall vilka åtgärder
          </note>
          <note>
            Miljöpartiet har tagit eller kommer att ta i samarbetet med regeringen
            för att råda bot på det här.
          </note>
          <note>
            Jag vill också fråga om misstagen, om strykningarna i listorna.
            Man har strukit naturområden och värdefulla arter. Var det känt
            för Miljöpartiet?
          </note>
          <note type="speaker">
            Anf. 50 GUDRUN LINDVALL (mp) replik:
          </note>
          <note>
            Herr talman! Framför allt gör vi rejäla förstärkningar i budgeten.
            Jag tror inte att det kan ha gått någon förbi att vi rejält har
            förstärkt möjligheterna att skapa naturreservat i skog. Anslagen
            har ökat från
          </note>
          <note>
            215 miljoner 1998 till 350 miljoner år 2000, 500
          </note>
          <note>
            miljoner år 2001 och 500 miljoner år 2002.
          </note>
          <note>
            Vad vi också måste se till är att länsstyrelserna använder pengarna.
            Jag har sett de prioriteringar man har föreslagit på Naturvårdsverket.
            Jag tycker att de är bra. Man tar upp de typer av naturområden,
            t.ex.
          </note>
          <note>
            lövskogar och blandade lövskogar, som innehåller mycket hotade
            arter och biologisk mångfald. Där jobbar vi alltså mycket hårt.
          </note>
          <note>
            Vi jobbar också mycket hårt för att få till stånd pengar till
            biotopskydd. Där har vi också sett en mycket positiv utveckling,
            från 25 miljoner år 1998
          </note>
          <note>
            till 125 miljoner år 2001. Det som ligger i pipeline är alltså
            att rejält många fler områden kommer att skyddas. Det tycker jag
            är en mycket positiv utveckling.
          </note>
          <note>
            Sedan har vi också en diskussion där jag hoppas att vi kan vara
            överens. Det gäller t.ex. jakt på morkulla, varg, lo och björn.
            Morkulla är en art som än så länge inte finns på listorna, men
            som är på väg in. De andra arterna finns där.
          </note>
          <note type="speaker">
            Anf. 51 HARALD NORDLUND (fp) replik:
          </note>
          <note>
            Herr talman! Javisst, länsstyrelserna måste använda pengarna.
            Men ett problem i dag är ju att länsstyrelserna inte klarar av
            det här arbetet. Det är en av förklaringarna till att vi nu får
            en så häftig kritik och att vi anmäls i EU-domstolen.
          </note>
          <note>
            Det finns inte något som tyder på att resurserna kraftigt kommer
            att förstärkas. Därför har vi som vill kämpa för att natur bevaras
            anledning att även fortsättningsvis vara oroliga. Jag menar att
            Miljöpartiet här har ett särskilt ansvar i samarbetet med Socialdemokraterna
            för att se till att länsstyrelserna får resurser så att man klarar
            av arbetet.
          </note>
          <note type="speaker">
            Anf. 52 GUDRUN LINDVALL (mp) replik:
          </note>
          <note>
            Herr talman! Jag kan glädja Harald Nordlund med att man från
            Naturvårdsverkets sida anslår 4 miljoner kronor till länsstyrelserna.
            Det är det man föreslog i den Lundinska utredningen som kom förra
            året i mars. Man har tittat på det här och sett att en förstärkning
            behövs, så den förstärkningen - 4 miljoner kronor - går nu ut
            till länsstyrelserna.
          </note>
          <note>
            Det går inte lika mycket till alla länsstyrelser. Det finns många
            länsstyrelser som har god kompetens på de här områdena, t.ex.
            i Norrland. Det finns andra länsstyrelser i södra och mellersta
            Sverige där man har varit tvungen att prioritera jordbruket på
            grund av
          </note>
          <note>
            EU:s jordbruksstöd. Det är ju som bekant ganska omfattande. Lösningen
            har alltså redan kommit. Den frågan är löst.
          </note>
          <note>
            Jag fick tyvärr inget svar när det gällde Harald
          </note>
          <note>
            Nordlunds syn på det förslag om jakt på varg som
          </note>
          <note>
            Rovdjursutredningen har lagt fram. Jag kan inte se något annat
            än att Sverige klart kommer att bryta mot de konventioner som
            finns, mot Natura 2000 och även mot fågeldirektivet. Morkullejakten
            tog vi t.ex.
          </note>
          <note>
            bort just därför att det inte skulle finnas. Men t.ex.
          </note>
          <note>
            skarv finns fortfarande på listorna. Där bedriver vi en jakt
            som inte alls stämmer överens med fågeldirektivet.
          </note>
          <note>
            Visst finns det mycket att göra. Jag hoppas på stöd från Folkpartiet
            framför allt när det gäller Rovdjursutredningen och dess förslag
            till jakt på varg, så att det inte genomförs.
          </note>
          <note type="speaker">
            Anf. 53 ALF ERIKSSON (s):
          </note>
          <note>
            Herr talman! Först kan jag informera kammaren -
          </note>
          <note>
            en information som utskottet redan har fått under hösten - om
            att miljöfrågorna är högprioriterade inför det svenska ordförandeskapet
            i EU.
          </note>
          <note>
            Det sker just nu mycket miljöarbete runt om i landet. Agenda
            21-arbete sker i stort sett i landets alla kommuner, för att genomföra
            det som beslutades i
          </note>
          <note>
            Rio. Det är ett arbete som sker långt från stora paroller från
            riksdagens talarstol och som inte längre väcker så stor uppmärksamhet
            i medierna. Det är där, ute i den praktiska verkligheten, som
            det egentliga miljöarbetet genomförs. Jag tycker att dessa personer
            förtjänar en eloge för sitt engagemang och för sitt idoga arbete
            för en bättre miljö för oss, våra barn och kommande generationer.
          </note>
          <note>
            Riksdagen kan inte genomföra miljöförbättringar, men vi kan genom
            lagstiftning skapa verktyg och instrument. Vi har beslutat om
            en miljöbalk, vi har fastställt 15 övergripande miljömål och vi
            är på väg att förfina dessa miljömål. Vi har avsatt åtskilliga
            miljarder för lokala miljöinvesteringar som används till miljöprojekt
            som invånarna tycker är angelägna i sin kommun. Staten talar inte
            om vilka metoder som är bäst. Det klarar man bättre på plats ute
            i kommunerna.
          </note>
          <note>
            Vi kan också bidra till kunskapen om hur miljön fungerar och
            om hur vi kan bevara detta arv och det spännande som finns i vår
            natur. Initiativ har tagits av regeringen till ett grönt kunskapslyft,
            och det blir en värdefull plattform för det fortsatta byggandet
            av det hållbara samhället.
          </note>
          <note>
            Herr talman! Ändå får vi gång på gång höra att det är så tyst
            om miljöfrågorna. T.o.m. oppositionen tyckte i budgetdebatten
            före jul att det inte rådde några större meningsmotsättningar
            på miljöområdet.
          </note>
          <note>
            Det finns säkert många förklaringar till detta. Men det är ju
            inte så svårt att komma överens om 15 övergripande miljömål så
            länge de inte är nedbrutna och ska genomföras i verkligheten.
            Ingen vågar gå emot sådana mål som frisk luft, levande skogar
            osv., men vi kommer att få bekänna färg. En enig riksdag har beslutat
            att delmålen ska behandlas av riksdagen, och då får vi se om det
            ligger något bakom ställningstagandet till de övergripande miljömålen.
          </note>
          <note>
            Vi socialdemokrater menar allvar. Det är inte bara vackra målsättningar
            som ska fastställas här i kammaren. Vi ska baxa dem ända fram
            till ett genomförande ute i den svenska verkligheten. Då får vi
            se om enigheten består. Det skulle vara mycket bra för att bygga
            det hållbara Sverige, men jag tvivlar på att den består.
          </note>
          <note>
            Jag tvivlar eftersom det är då som frågorna kommer att ställas
            på sin spets. Vi får se hur stor enigheten är när miljömålen bryts
            ned. Då kommer de konservativa krafter som är rädda för förändringar
            fram.
          </note>
          <note>
            Då kommer olika särintressen att tala om att det är bra med en
            hållbar utveckling, men att det inte går att göra någonting på
            deras eget område. De kommer att ha många argument som är publikknipande
            för att ingenting göra. De kommer att driva opinion för sin sak.
          </note>
          <note>
            Kommer ni moderater att stå emot när industrin kommer och klagar
            över ökade kostnader när vi ska använda ekonomiska styrmedel för
            att fasa ut t.ex.
          </note>
          <note>
            farliga kemikalier? Kommer ni moderater, kristdemokrater och
            centerpartister att stå emot när bönderna måste minska sin giftanvändning
            i jordbruket? Jag är inte säker på det, men det vore bra om vi
            kunde få ett besked här i kammaren. Tänker ni lämna frisedel åt
            några, och i så fall vilka?
          </note>
          <note>
            Anledningarna till att jag tvivlar är många. Jag ska ta ett exempel
            härifrån Stockholm. Naturskyddsföreningen bedriver tillsammans
            med fem utmanarkommuner ett projekt som på tre år ska sätta i
            gång processer för att utveckla metoder för att avveckla användningen
            av fossila bränslen. Kommunerna kommer att fungera som pådrivare
            för att ta bort nationella hinder för en hållbar utveckling. Det
            är bra. Det talas ofta om hinder, inte minst i denna kammare,
            men det är sällan som vi kan få dem definierade.
          </note>
          <note>
            Det är kommuner med olika förutsättningar som deltar. Fram till
            maktskiftet efter valet var Stockholm som storstad en av de kommuner
            som ville delta i det här projektet. Men när borgerligheten tog
            över var det inte intressant längre. Stockholm hoppade av.
          </note>
          <note>
            Vad är det för fel att delta i ett projekt för att analysera
            hinder och utveckla metoder för att minska fossilbränsleanvändningen?
            Här i riksdagen ställer vi ju upp på målet om en begränsad klimatpåverkan
            så att halten av växthusgaser i atmosfären ska stabiliseras på
            en ofarlig nivå. Det handlar om att ta miljömålen på allvar, herr
            talman, och det gäller även för den borgerliga majoriteten i Stockholm.
          </note>
          <note>
            Det handlar egentligen om att våga gå före. Vi kan inte vänta
            på att allt ska genomföras i alla konkurrentländer samtidigt.
            Då blir det inga försök och inga erfarenheter att ta fasta på.
            Utvecklingen mot ett hållbart samhälle kommer att avstanna. Det
            är säkert så att den som vågar gå före också får ett försprång
            i utvecklingen. En del jobb och verksamheter kommer att få stryka
            på foten, men ännu fler nya kommer att skapas.
          </note>
          <note>
            Det kommer att skapas jobb med ny teknik och nya kunskaper. Den
            som är först kan också exportera till andra som ligger steget
            efter och har all utveckling framför sig. Här ligger möjligheten
            att skapa många nya gröna arbetstillfällen. Den frågan kommer
          </note>
          <note>
            Ann-Kristine Johansson att utveckla senare i debatten.
          </note>
          <note>
            Det finns ett kinesiskt ordspråk som lyder: När förändringens
            vind blåser bygger en del vindskydd, men andra bygger väderkvarnar.
          </note>
          <note>
            Herr talman! Vi behöver inte fler vindskydd. Nu bygger vi väderkvarnar.
          </note>
          <note type="speaker">
            Anf. 54 HARALD NORDLUND (fp) replik:
          </note>
          <note>
            Herr talman! Miljömålsarbetet är viktigt. Men det arbetet och
            fastställandet av målen påverkar ju inte miljösituationen i sig
            om vi inte ser till att de här målen uppfylls. Det är ju i det
            arbetet vi ser de politiska åsiktsskillnaderna. Vi märker dem
            också i den här debatten. Från en del håll talas det om att vi
            har löst det mesta, men att det återstår några problem.
          </note>
          <note>
            Andra, t.ex. vi i Folkpartiet, ser de stora problemen som handlar
            om vår överlevnad. Då är det viktigt att vi får diskutera arbetet
            för att uppnå de här målen.
          </note>
          <note>
            En etapp i det här arbetet är den gröna skatteväxlingen. I budgetdebatten
            före jul sade socialdemokraten Sinikka Bohlin att frågan om grön
            skatteväxling inte hör hemma i miljödebatten. Jag delar inte den
            uppfattningen och vill därför fråga Alf Eriksson:
          </note>
          <note>
            När får vi en rejäl skatteväxling i Sverige med höjda miljö-
            och energiskatter och sänkta skatter på arbete?
          </note>
          <note type="speaker">
            Anf. 55 ALF ERIKSSON (s) replik:
          </note>
          <note>
            Herr talman! Jag delar Harald Nordlunds uppfattning om hur vi
            ska jobba med miljömålen och den processen.
          </note>
          <note>
            I den här arsenalen av verktyg är ju miljöskatter ett verktyg.
            Om man sedan ska diskutera det i miljödebatten eller i skattedebatten
            kan väl vara sak samma. Det pågår ett arbete för att utveckla
            detta instrument. Men det är inte så enkelt, och det har sagts
            här i kammaren många gånger förr. Om man ska ha det som en skatteintäkt
            är ju målet med miljöskatten att basen för skatteintäkten ska
            bort. Därför kan man inte ha miljöskatter för att finansiera den
            svenska välfärden. Det måste vara ett instrument för att förbättra
            miljön.
          </note>
          <note type="speaker">
            Anf. 56 HARALD NORDLUND (fp) replik:
          </note>
          <note>
            Herr talman! Hur ska man tolka detta? Innebär det här beskedet
            att Socialdemokraterna är positiva till grön skatteväxling men
            att man ännu inte har hittat formerna för den, eller innebär det
            ett ifrågasättande av grön skatteväxling?
          </note>
          <note type="speaker">
            Anf. 57 ALF ERIKSSON (s) replik:
          </note>
          <note>
            Herr talman! Grön skatteväxling är ett instrument.
          </note>
          <note>
            Vi har många gånger i den här kammaren ställt upp på att använda
            det här instrumentet. Jag försöker att beskriva svårigheterna.
            Det är lätt att tala om detta och ha uppfattningar här i talarstolen,
            men när vi kommer till genomförandefasen uppkommer besvärligheterna.
            Dessa besvärligheter håller man just nu på att lösa. Vi kan förvänta
            oss att vi får den här frågan på bordet under våren.
          </note>
          <note type="speaker">
            Anf. 58 DAN ERICSSON (kd) replik:
          </note>
          <note>
            Herr talman! Jag fick svar från regeringssidan när jag ställde
            en fråga tidigare, därför tänkte jag svara
          </note>
          <note>
            Alf Eriksson när han frågade oss om vi kristdemokrater skulle
            ställa ut några frisedlar när vi ska fastställa de mer konkreta
            delmiljömålen och handlingsplanerna. Det gör vi inte. Vi ska se
            till att också fortsättningsvis försöka verka för att svenska
            jordbrukare ska kunna bedriva en miljöriktig och djurhållningsmässigt
            bra produktion.
          </note>
          <note>
            Problemet är att regeringen ibland rycker undan de här förutsättningarna
            med sin politik. Vi kan ta det senaste exemplet med avskaffande
            av REKO-stödet.
          </note>
          <note>
            Det var en bra miljöinsats som slog igenom på bred front. Men
            det plockade man bort.
          </note>
          <note>
            Vi för vår del står upp för en miljöriktig jordbrukspolitik.
          </note>
          <note type="speaker">
            Anf. 59 ALF ERIKSSON (s) replik:
          </note>
          <note>
            Herr talman! Tack för det beskedet. När vi nu kommer in i det
            här "svåra" arbetet är det ganska viktigt att veta att det finns
            en bred uppslutning när det gäller att uppfylla målen. Då känner
            alla myndigheter och alla övriga i landet som bidrar till att
            förfina våra mål att de också kommer att bli verklighet i framtiden.
          </note>
          <note type="speaker">
            Anf. 60 LARS LINDBLAD (m) replik:
          </note>
          <note>
            Herr talman! Alf Eriksson ställde frågan om vi moderater ställer
            upp på åtgärder för en bättre miljö när det väl gäller.
          </note>
          <note>
            Jag kan inleda med att lugna Alf Eriksson något genom att säga:
            Ja, när miljönyttan är i fokus för förslagen är vi moderater redo
            att ställa upp. Tyvärr har det många gånger varit så att när förslag
            om miljöskatter läggs har miljönyttan kommit i andra hand och
            stärkning av budgeten i första hand.
          </note>
          <note>
            I mitt anförande talade jag om handel med utsläppsrätter som
            är en stor perspektivförändring i miljöpolitiken där stat och
            näringsliv finner gemensamma lösningar. Min fråga till Alf Eriksson
            är: Är
          </note>
          <note>
            Socialdemokraterna redo att komma med sådana förslag, eller att
            ställa upp på sådana förslag?
          </note>
          <note type="speaker">
            Anf. 61 ALF ERIKSSON (s) replik:
          </note>
          <note>
            Herr talman! Handel med utsläppsrätter är ett instrument som
            man nu diskuterar i bl.a. klimatkommissionen. Naturligtvis kan
            detta arbete inte enbart använda handel med utsläppsrätter, men
            det är ett instrument.
          </note>
          <note>
            Jag förutsätter att vi kommer att använda även detta instrument.
          </note>
          <note type="speaker">
            Anf. 62 LARS LINDBLAD (m) replik:
          </note>
          <note>
            Herr talman! Det är med viss tillfredsställelse som jag hör från
            Alf Eriksson och regeringsrepresentanterna att man är positiv
            till handel med utsläppsrätter.
          </note>
          <note>
            Är det så jag kan tolka Alf Erikssons svar?
          </note>
          <note type="speaker">
            Anf. 63 ALF ERIKSSON (s) replik:
          </note>
          <note>
            Herr talman! Jag säger att det är ett instrument av många. Det
            ska användas med försiktighet. Vi ska inte vältra över problemen
            på andra. Det är ett instrument som finns i arsenalen. Jag förutsätter
            att det kommer att användas.
          </note>
          <note type="speaker">
            Anf. 64 JONAS RINGQVIST (v) replik:
          </note>
          <note>
            Herr talman! Jag vill börja med att tacka för Alf
          </note>
          <note>
            Erikssons inlägg. Det finns mycket i det som jag kan instämma
            i.
          </note>
          <note>
            Ett område tog Alf Eriksson inte upp, nämligen naturvårdspolitiken.
            Det är ett område som vi har ett samarbete kring, och där vi har
            nått stora framsteg tillsammans. Men allt är inte gjort än.
          </note>
          <note>
            Jag har en fråga till Alf Eriksson och Socialdemokraterna om
            det statliga skogsinnehavet i Norrland.
          </note>
          <note>
            Fältbiologerna bedriver just nu en kampanj för att skydda ett
            skogsområde nordväst om Jokkmokk som heter Rimakåbbå Jelka. Det
            ägs av staten, och Fastighetsverket förvaltar området.
          </note>
          <note>
            Det är ett stort sammanhängande område på ungefär tre kvadratmil
            med mycket höga naturvärden.
          </note>
          <note>
            Trots det finns det ett latent hot mot det så länge
          </note>
          <note>
            Fastighetsverkets skogsbruk bedrivs som i dag.
          </note>
          <note>
            Jag skulle därför vilja veta hur Alf Eriksson och
          </note>
          <note>
            Socialdemokraterna i riksdagen ser på skyddet av sådana här skogsområden
            som staten redan äger och som behöver ett varaktigt skydd.
          </note>
          <note>
            Vad är Socialdemokraterna beredda att göra för att ge ett skydd
            åt sådana här områden?
          </note>
          <note type="speaker">
            Anf. 65 ALF ERIKSSON (s) replik:
          </note>
          <note>
            Herr talman! Det pågår ju ett ganska omfattande arbete runt om
            i vårt land med att skydda skyddsvärda biotoper i skogen. Jag
            har ingen kännedom om detta enskilda fall långt uppe i Norrland,
            även om jag gärna skulle vilja ha det.
          </note>
          <note>
            Rent generellt kan jag säga att det pågår mycket arbete. Det
            är ett väsentligt jobb som görs. Jag förutsätter att man ska klara
            av att skydda det här området också, om det nu har de biotopvärden
            som sägs i debatten.
          </note>
          <note type="speaker">
            Anf. 66 JONAS RINGQVIST (v) replik:
          </note>
          <note>
            Herr talman! Ett problem med det statliga skogsinnehavet är ju
            hur Fastighetsverket bedriver sitt skogsbruk i dag. Regeringen
            har gett i uppdrag till
          </note>
          <note>
            Fastighetsverket att det ska miljöcertifiera sitt skogsbruk.
          </note>
          <note>
            Jag har fått uppgifter från Naturvårdsverket i
          </note>
          <note>
            Norrland om att Fastighetsverket har problem med sin miljöcertifiering.
            Man vill helt enkelt hugga i skogen som certifieringsbolaget anser
            borde skyddas och sparas. Den förklaring som jag har fått är att
          </note>
          <note>
            Fastighetsverkets direktiv och avkastningskrav i övrigt förutsätter
            att man hugger mer än vad certifieringen tillåter.
          </note>
          <note>
            Om det finns en uppenbar konflikt mellan målet att miljöcertifiera
            statens skogar och de avkastningskrav som ställs på dem kan då
            Socialdemokraterna tänka sig att se över avkastningskravet för
            Fastighetsverket?
          </note>
          <note type="speaker">
            Anf. 67 ALF ERIKSSON (s) replik:
          </note>
          <note>
            Herr talman! Jag är för dåligt påläst om just det här enskilda
            fallet. Men självklart är det så att om det skulle visa sig att
            avkastningskraven är så stora att man inte kan klara att bevara
            miljön och bevaransvärda biotoper får vi titta på detta. Som jag
            nämnde i mitt anförande har vi ställt upp på det övergripande
            målet att vi ska bevara skyddsvärda skogar, så jag förutsätter
            att vi ska kunna lösa det här.
          </note>
          <note type="speaker">
            Anf. 68 KJELL-ERIK KARLSSON (v) replik:
          </note>
          <note>
            Herr talman! Alf Eriksson var inne på området miljömål och miljöskatter.
            När det gäller miljömål får de inte bli nyårslöften utan det gäller
            att komma vidare med åtgärder. Jag tror att vi är ganska överens
            om att det är åtgärder som krävs.
          </note>
          <note>
            När det gäller avfall är det frågan om vilken syn man har på
            det. Vi införde en avfallsskatt för deponi, vilket var positivt.
            Men det i sin tur leder till en ökad förbränning av avfallet.
            Detta har inneburit att man utökar antalet förbränningsanläggningar.
            Vi har inte tillräckligt med sopor utan man importerar flera hundratusentals
            ton från bl.a. Norge för att förbränna.
          </note>
          <note>
            Hur ser Alf Eriksson på den här avfallsimporten från andra länder
            till Sverige? Och vilken syn har Alf
          </note>
          <note>
            Eriksson på att man skulle införa en avfallsförbränningsskatt?
          </note>
          <note type="speaker">
            Anf. 69 ALF ERIKSSON (s) replik:
          </note>
          <note>
            Herr talman! Den här frågan var ju mycket omdebatterad när vi
            införde avfallsskatten. Vi tog det första steget med avfallsskatten
            eftersom det är så viktigt att begränsa det material som läggs
            på deponi.
          </note>
          <note>
            Vi sade redan då att om det skulle visa sig att förbränningen
            kommer att ske under okontrollerade former eller liknande får
            vi titta på det. Samma svar hade miljöministern här i kammaren
            under hösten, att vi håller den frågan under bevakning.
          </note>
          <note>
            Jag förutsätter att den kommer upp här under våren.
          </note>
          <note type="speaker">
            Anf. 70 KJELL-ERIK KARLSSON (v) replik:
          </note>
          <note>
            Herr talman! Den offentliga statistiken på utsläppen från avfallsförbränningen
            visar att dioxinmängden är 5,4 gram per år från förbränningen.
            Nyligen gjordes en undersökning i Green Peace regi som visar att
            man har flyttat dioxinutsläppen från luften till askan. Om man
            tittar på det totala visar det sig att snittet ligger på ungefär
            114 gram. Det är ju en himmelsvid skillnad i slutresultat.
          </note>
          <note>
            Därför tycker jag att man borde se allvarligt på frågan om förbränningen
            av våra sopor.
          </note>
          <note>
            Har Alf Eriksson en annan tankebana när det gäller hur man ska
            minska dioxinutsläppen?
          </note>
          <note type="speaker">
            Anf. 71 ALF ERIKSSON (s) replik:
          </note>
          <note>
            Herr talman! Det utvecklas ständigt nya metoder.
          </note>
          <note>
            Det utvecklas metoder för att sortera avfallet och sedan bränna
            det som kan brännas och återvinna det som kan återvinnas. Sådana
            metoder håller på att utvecklas. Det finns anläggningar som håller
            på att byggas.
          </note>
          <note>
            Vi ska avvakta lite och se vart kunskapen tar vägen innan vi
            totalt binder oss för hur vi ska tackla förbränningsproblematiken.
          </note>
          <note type="speaker">
            Anf. 72 GUDRUN LINDVALL (mp) replik:
          </note>
          <note>
            Herr talman! Jag delar den oro som Vänsterpartiet har framfört
            när det gäller dioxinproblemet och tycker att vi kanske skulle
            ha väntat på tekniken för detta innan vi införde de skatter som
            ledde till en ökad sopförbränning.
          </note>
          <note>
            Alf Eriksson frågar moderaterna om de klarar av att stå emot
            de grupper som kanske inte är så intresserade av att vi ställer
            om samhället i ekologiskt hållbar riktning. Därför skulle jag
            vilja ställa en fråga till Alf
          </note>
          <note>
            Eriksson. Vi kan ha olika uppfattningar om skatteväxling, men
            jag förmodar att vi har en gemensam uppfattning om att ekonomiska
            styrmedel ska användas i omställningen. Då frågar jag: Klarar
            Socialdemokraterna av att stå upp för de påtryckningar man får
            när det gäller t.ex. en höjd koldioxidskatt, en höjd skatt på
            bensin och en höjd skatt på diesel?
          </note>
          <note type="speaker">
            Anf. 73 ALF ERIKSSON (s) replik:
          </note>
          <note>
            Herr talman! Självklart står vi upp för att förverkliga de mål
            som jag nyss har redogjort för här i kammaren.
          </note>
          <note>
            Gudrun Lindvall tar upp exempel. Det är inte säkert att vi sammantaget
            ska använda just de exempel som Gudrun Lindvall tycker är väsentliga
            för att nå de här målen. Det kan finnas andra. Men detta arbete
            sker just nu i Miljömålsberedningen. Vi kommer att få materialet
            till kammaren. Men jag kan lova Gudrun
          </note>
          <note>
            Lindvall att vi ställer upp för att nå målen.
          </note>
          <note type="speaker">
            Anf. 74 GUDRUN LINDVALL (mp) replik:
          </note>
          <note>
            Herr talman! Det var ett något svävande svar, kan man säga.
          </note>
          <note>
            Vi har gjort en skatteväxling värd 1,7 miljarder i den budget
            som vi har lagt fram nu. Jag vet hur svårt det var att få igenom
            de miljöskatterna på den sidan.
          </note>
          <note>
            Jag trodde att vi var överens om, Alf Eriksson, att ett av de
            stora problemen framöver är den globala växthuseffekten. Det är
            ingen som kan förneka att den stora boven i det dramat är de fossila
            bränslena.
          </note>
          <note>
            Det är den totala ökningen av användningen av olja i form av
            bensin, diesel, plaster osv. Det faktum att vi bränner plast vid
            sopförbränningsanläggningarna är egentligen samma sak som att
            förbränna olja, fast den har förädlats till plast först.
          </note>
          <note>
            Vi har precis fått en utredning som visar att det är mycket viktigt
            att ta itu med just koldioxiden för att komma till rätta med klimatförändringarna.
            Om Alf
          </note>
          <note>
            Eriksson är så svävande när det gäller att höja skatterna för
            koldioxid, bensin och diesel undrar jag om inte socialdemokraterna
            också måste fundera på om man sitter för hårt i den fälla som
            moderaterna talade om. Eller vågar ni, kanske redan nästa år,
            visa att ni vill vägen mot ett ekologiskt hållbart samhälle?
          </note>
          <note type="speaker">
            Anf. 75 ALF ERIKSSON (s) replik:
          </note>
          <note>
            Herr talman! Det är inte säkert att det är enbart genom höjda
            skatter som vi ska klara av att fasa ut fossilbränslen. Det kan
            faktiskt finnas andra metoder.
          </note>
          <note>
            Det kan också finnas möjligheter när vi skapar andra alternativ.
            Det är just därför det inte är möjligt att, som vissa vill, sänka
            miljöskatterna, för då blir alternativen för dyra och ingen kommer
            att använda dem. Det här får ske i en balansgång. Det kan naturligtvis
            innebära att vi höjer vissa skatter för att kunna fasa in miljövänlig
            teknik och minska fossilbränsleanvändningen.
          </note>
          <note type="speaker">
            Anf. 76 INGVAR ERIKSSON (m):
          </note>
          <note>
            Herr talman! Regeringen talar ofta och mycket om det ekologiskt
            hållbara samhället och likaledes om en hållbar tillväxt. Självfallet
            är det mycket viktigt att tillväxt och välfärd kan vinnas utan
            att skada miljön och utan att äventyra kommande generationers
            möjligheter. Men jag finner det anmärkningsvärt, som också många
            andra gör, att dagens debatt genomförs utan medverkan av det statsråd
            som borde känna stort ansvar för de områden som nu debatteras.
          </note>
          <note>
            Herr talman! Trots tidens alla varningsklockor och domedagsprofetior
            om utvecklingen på miljöområdet - det kan gälla varningssignaler
            för växthusklimatets eventuella effekter på vår jord och hoten
            mot våra vatten - måste man ändå konstatera att det under de senaste
            30 åren också har hänt en hel del positiva saker. Forskning och
            ny teknik har givit oss nya och miljövänligare produktionsmetoder
            såväl inom industri som livsmedelsproduktion. Det är två viktiga
            områden.
          </note>
          <note>
            Låt mig bara erinra om de stora framgångar som vunnits inom skogs-
            och pappersindustrin. För 20 år sedan var det stor skepsis mot
            möjligheten att få ned utsläppen vid pappersmassatillverkningen.
            I dag, när vi har facit, kan vi konstatera att det gick mycket
            fortare än någon tidigare väntat sig. Nya processer och ny teknik,
            t.ex. slutna system, har tagit över, med stora miljövinster som
            följd, och utvecklingen fortsätter.
          </note>
          <note>
            Inom jordbruket, som under de senaste 50 åren pressats hårt att
            rationalisera och effektivisera för att hänga med i konkurrensen
            samt producera till rimliga konsumentpriser, kan vi också konstatera
            positiva förändringar. Jordbruket tvingades under 50-talet till
            användning av kemikalier för att klara produktion och ekonomi
            samt konkurrens. Ofta användes mycket giftiga och inte minst för
            användarna farliga gifter.
          </note>
          <note>
            Men efterhand har preparaten blivit mindre farliga och i ökad
            utsträckning används i dag biologiskt växtskydd, inte minst inom
            trädgårdsnäringen.
          </note>
          <note>
            Tekniken har blivit allt bättre. Kunskap och medvetenhet har
            ökat. Vi har i dag en behovsanpassad användning av växtskyddsmedel.
            Detsamma gäller användning av växtnäring, mineralgödsel och annan
            gödsel. Jorden måste få den växtnäring som grödan behöver för
            att ge en god och näringsrik skörd.
          </note>
          <note>
            Den positiva utvecklingen måste stimuleras vidare, såväl det
            konventionella jordbrukets satsningar på allt miljövänligare metoder
            och produktion som den
          </note>
          <note>
            Kravproduktion som sker. Tyvärr är det så att regeringen, med
            stöd av Vänsterpartiet och Miljöpartiet, inför framtiden tar bort
            det s.k. REKO-stödet för den konventionella jordbruksproduktionen
            inom ramen för miljöprogrammet och miljöersättningarna från
          </note>
          <note>
            EU. Detta är djupt olyckligt då just detta program steg för steg
            har vunnit stor anslutning, inte minst i de slättbygds- och kustområden
            som i vårt land beskylls för utsläpp till sjöar och vattendrag.
            REKO-
          </note>
          <note>
            programmet innehåller krav på lösningar som bidrar till att minimera
            riskerna för utsläpp till sjöar och vattendrag. Varför ta bort
            detta positiva program?
          </note>
          <note>
            Sverige har relativt sett, jämfört med andra stora jordbruksländer,
            bra produktionsresultat med balanserad användning av gödsel och
            växtskyddsmedel. Det stora problemet är att svenska producenter
            i dag straffas för detta genom höga skatter på produktionsmedel.
            Konkurrenskraften hämmas och vi tappar marknadsandelar. Det blir
            mycket svårt att vinna dessa tillbaka. Nu gäller det, herr talman,
            att inte tappa mer.
          </note>
          <note>
            Men detta tycks inte regeringen inse.
          </note>
          <note>
            I ord talar man om ekologiskt hållbar utveckling och satsar huvudsakligen
            på att tvinga fram en produktion av Kravprodukter som är kostsammare
            att producera och dyrare för konsumenterna att köpa.
          </note>
          <note>
            Riskerna för motgångar i produktionen är relativt stora.
          </note>
          <note>
            Vi moderater är för mångfald och vill att Kravproduktionen ska
            utvecklas, men i den takt människor är beredda att betala vad
            det kostar. Därmed kommer de producenter som satsat hårt och länge
            på denna odlingsform att klara sig bra även i framtiden. Risken
            med den alltför ensidiga regeringssatsningen på Krav är att konventionella
            producenter av kommersiella skäl rycks in i Kravproduktionen kortsiktigt
            för att den just nu är lönsam.
          </note>
          <note>
            Dock utgör den konventionella produktionen en huvuddel av totalproduktionen
            i landet. Det är viktigt att den sker med stor hänsyn till miljön.
            Så sker också genom bl.a. en balanserad odling. Miljöhusesyn är
            ett exempel på tillsyn av detta och det nämnda REKO-
          </note>
          <note>
            systemet ett annat. De tas nu bort. Varför har regeringen och
            riksdagens majoritet anledning att ta bort dessa system för en
            positiv utveckling av jordbruksproduktionen i Sverige, med stora
            miljövinster som följd? Varför tar man bort dem?
          </note>
          <note>
            Det finns anledning att ifrågasätta den fortsatta utvecklingen
            om regeringen inte inser faran med den utveckling som nu ligger
            i leden.
          </note>
          <note>
            Jag tycker att det är angeläget att i denna lilla debatt beröra
            dessa punkter, för det är av avgörande betydelse för om Sverige
            i framtiden ska bli ett jordbruksland som har möjlighet att förse
            svenska konsumenter med svenskproducerade produkter. Det är avgörande.
          </note>
          <note>
            Jag tror att regeringen i dag nonchalerar eller låter bli att
            se den verklighet som vi upplever ute på fältet.
          </note>
          <note>
            Det är en kolossal strukturomvandling i svenskt jordbruk i dag.
            Det är uppenbart att de mindre enheterna, som ofta sysslar med
            köttproduktion och därmed bidrar till att hålla markerna öppna,
            också nu lägger av.
          </note>
          <note>
            Här behövs positiva signaler. Det är vi i riksdagen som gemensamt
            borde inse detta. Jag beklagar att de som har makten i dag inte
            tycks vilja inse detta. Sänk de skatter och avgifter som hämmar
            de svenska producenternas möjligheter att fortsättningsvis också
            producera svenska råvaror till svenska livsmedel i framtiden!
            Det är också viktigt därför att det innebär många arbetstillfällen,
            som nu är i fara.
          </note>
          <note>
            Jag vill fråga socialdemokraterna: Inser ni inte att den jordbrukspolitik
            som förs i dag leder till färre jobb, både inom jordbruket och
            inom livsmedelsindustrin? Inser ni inte att den utvecklingen är
            väldigt negativ för Sveriges möjligheter att hävda en miljömässigt
            bättre produktion än den som faktiskt sker i vår omvärld?
          </note>
          <note type="speaker">
            Anf. 77 JONAS RINGQVIST (v) replik:
          </note>
          <note>
            Fru talman! Ingvar Eriksson talar om den positiva utvecklingen
            när det gäller användningen av kemiska bekämpningsmedel. När vi
            tittar tio år tillbaka och fram till i dag kan vi se att den utvecklingen
            inte har varit positiv. Ingvar Eriksson beskriver verkligheten
            annorlunda än vad den egentligen är.
          </note>
          <note>
            Under hela 90-talet har användningen av kemiska bekämpningsmedel,
            mätt i doser, ökat med totalt
          </note>
          <note>
            30 %. Under de sista åren av 90-talet har även volymen av använda
            bekämpningsmedel ökat.
          </note>
          <note>
            Vad avser Ingvar Eriksson göra för att vända den trenden? Eller
            fortsätter han att blunda för den utveckling vi har?
          </note>
          <note type="speaker">
            Anf. 78 INGVAR ERIKSSON (m) replik:
          </note>
          <note>
            Fru talman! Jag har aldrig blundat. Jag har nämligen själv erfarenhet
            av detta sedan 45 år tillbaka, även som egen producent. Jag var
            med på den tiden när vi inte använde praktiskt taget några bekämpningsmedel
            i mitten av 40-talet. Men när de moderna produktionsmetoderna
            tvingades fram, inte minst av socialdemokraterna, tvingades man
            för att hänga med omvärlden att producera effektivare, och då
            tvingades man till användning av också kemikalier och växthusmedel.
          </note>
          <note>
            I det långa perspektivet har det skett väldigt mycket positivt
            i den här riktningen. Det är mindre farliga bekämpningsmedel och
            halverade doser. Jag har själv upplevt - man har fått kunskap,
            erfarenhet och en betydligt bättre medvetenhet - att utvecklingen
            är i positiv inriktning. Att det sedan i vissa år, på grund av
            priser och sådant, kan leda till att inköpen blir större är en
            helt annan sak.
          </note>
          <note type="speaker">
            Anf. 79 JONAS RINGQVIST (v) replik:
          </note>
          <note>
            Fru talman! Jag förnekar inte att det på längre sikt
          </note>
          <note>
            - 20, 30, 40 år - har varit en positiv utveckling. Men under
            hela 90-talet har utvecklingen sett annorlunda ut. Det är inte
            några enskilda år det handlar om, det är ett trendbrott.
          </note>
          <note>
            Vi i Vänsterpartiet har föreslagit att vi ska utforma bekämpningsmedelsskatten
            på ett annat sätt, på ett sätt som gör att vi bättre når miljömålen
            men för den skull inte försämrar jordbrukets konkurrenskraft.
          </note>
          <note>
            Jag skulle vilja fråga Ingvar Eriksson om moderaterna är beredda
            att delta i en diskussion om en bättre och mer ändamålsenlig utformning
            av bekämpningsmedelsavgiften.
          </note>
          <note type="speaker">
            Anf. 80 INGVAR ERIKSSON (m) replik:
          </note>
          <note>
            Fru talman! Självklart är vi medvetna om vikten av att få fram
            bättre och mindre farliga hjälpmedel i produktionen, trots den
            hårda press man har i dag inom svenskt jordbruk. Jag vill också
            garantera och påvisa att svenska jordbrukare aktivt arbetar för
            detta.
          </note>
          <note>
            REKO-systemet är ett system som bidrar till att också minska
            riskerna för utflöden och förluster när det gäller både bekämpningsmedel
            och växthusmedel.
          </note>
          <note>
            Men det har ni medverkat till att ta bort. Varför har ni gjort
            detta?
          </note>
          <note>
            Vi är beredda att medverka till en positiv utveckling, minskad
            användning av bekämpningsmedel, mindre farliga medel, ökad användning
            av biologiska medel. Vi tror på forskning och utveckling. Utvecklingen
            hittills har visat på nya möjligheter, och de kommer också framöver
            att bli bättre, det är jag övertygad om.
          </note>
          <note type="speaker">
            Anf. 81 HARALD NORDLUND (fp) replik:
          </note>
          <note>
            Fru talman! Återigen har en representant för Moderaterna här
            i talarstolen gett intryck av att de flesta miljöproblemen dock
            är lösta. Jag och Folkpartiet är mycket mer oroade och bekymrade
            över den situation vi har. Det gäller luftföroreningarna, skyddet
            av värdefull natur osv.
          </note>
          <note>
            I den pågående debatten om avfallshanteringen har jag inte sett
            eller hört en enda moderat representant stå upp och försvara den
            inriktning som vi har uttalat oss för. Men däremot har jag sett
            flera moderata representanter backa upp ifrågasättandet och förorda
            mera förbrännning.
          </note>
          <note>
            Min fråga, fru talman, till Ingvar Eriksson är: Vilken syn har
            moderaterna egentligen på den inriktning vi ändå har bestämt oss
            för när det gäller avfallshanteringen - källsortera, åstadkomma
            kretsloppet?
          </note>
          <note type="speaker">
            Anf. 82 INGVAR ERIKSSON (m) replik:
          </note>
          <note>
            Fru talman! Jag är lite förvånad att Harald Nordlund inte har
            följt de moderata initiativ som togs i utskottet. Det var kanske
            under förra perioden vi gick i bräschen för bl.a. bioceller, ett
            mycket gångbart alternativ till förbränning. Vi slogs för det,
            men vi misslyckades. Vi försökte igen i samband dem förra årets
            beslut om hanteringen av avfallsskatt. Vi var emot avfallsskatten,
            för vi menade att den stimulerar på vissa områden till vissa förbättringar,
            men på andra områden är den direkt negativ, bl.a. när det gäller
            bioceller. Där har man en miljövänlig vinst som är betydligt större
            än att åka med avfallet till stora förbränningsanläggningar. På
            den punkten kan jag lugna
          </note>
          <note>
            Harald Nordlund att vi är med och diskuterar, men vi är också
            för mångfald. Vi ser på olika sätt. Ibland kan det vara olika
            system som passar bättre på ett ställe än på ett annat. Det är
            vi beredda att diskutera. Men vi är alltså positiva till en förbättrad
            avfallshantering.
          </note>
          <note type="speaker">
            Anf. 83 HARALD NORDLUND (fp) replik:
          </note>
          <note>
            Fru talman! Tyvärr fick jag inte svar på min fråga:
          </note>
          <note>
            Vilken är den moderata uppfattningen om källsortering? Moderaterna
            gick emot att vi skulle lägga en skatt på förbränningen, på samma
            nivå som på deponering, vilket får till följd ökad förbränning.
            Det stämmer väl med de moderata inlägg i debatten som jag har
            läst, nämligen öka förbränningen, ifrågasätt pågående källsortering.
            Det här tycker jag är en mycket allvarlig inställning från moderaternas
            sida, om det är den som gäller. Är det den som gäller?
          </note>
          <note type="speaker">
            Anf. 84 INGVAR ERIKSSON (m) replik:
          </note>
          <note>
            Fru talman! Än en gång har vi i utskottet hävdat den andra uppfattningen.
            Vi är för olika lösningar -
          </note>
          <note>
            förbränning i vissa fall. Men det beslut som fattades om att
            deponering i bioceller ska förbjudas inom några år är vi definitivt
            emot, och vi fortsätter att vara emot det. Jag kan inte finna
            att vi i vårt utskott har agerat mot källsortering. Källsortering
            är bra.
          </note>
          <note>
            Vi kan konstatera också att våra s.k. soptippar i dag inte är
            avfallsanläggningar utan återvinningsanläggningar, och det har
            vi en väldigt positiv inställning till. Jag tror att det är fråga
            om missförstånd eller om att enskilda debattörer kanske har vilselett
            Harald
          </note>
          <note>
            Nordlund.
          </note>
          <note type="speaker">
            Anf. 85 KJELL-ERIK KARLSSON (v) replik:
          </note>
          <note>
            Fru talman! Ingvar Eriksson tog upp skogsindustrin, massaindustrin,
            pappersindustrin som ett positivt exempel när det gäller utvecklingen
            på miljösidan. Ja visst, de har gått framåt och varit spjutspets
            hos en del koncerner på miljöområdet. Men det har de varit så
            länge miljöinsatserna inte har kostat någonting, utan man har
            haft vinster av att göra det. När man nu har kommit i det läget
            att det börjar kosta pengar att vidta åtgärderna är tongångarna
            lite annorlunda.
          </note>
          <note>
            Då skulle jag vilja fråga Ingvar Eriksson: Rekommenderar Ingvar
            Eriksson marknadslösningar, eller kan han tänka sig andra styrmedel
            för att komma vidare när det gäller industrins miljöåtgärder?
          </note>
          <note type="speaker">
            Anf. 86 INGVAR ERIKSSON (m) replik:
          </note>
          <note>
            Fru talman! Ja visst, vi har den uppfattningen att marknaden
            i dag efterfrågar miljövänligt producerade produkter. Jag tror
            att det kommer att få stor betydelse även i framtiden och påverka
            den här utvecklingen, och den måhända kanske lite mer reserverade
            synen på att gå vidare till ytterligare landvinningar, som är
            kostsamma. På grund av marknadens efterfrågan tror jag att detta
            kommer lösa sig. Jag tror att det ligger i inte minst den svenska
            massa- och pappersindustrins intresse att gå i bräschen, att vara
            i framkant, och jag tror att det är en garanti för att utvecklingen
            även framöver ska bli positiv.
          </note>
          <note type="speaker">
            Anf. 87 KJELL-ERIK KARLSSON (v) replik:
          </note>
          <note>
            Fru talman! Vi behöver kraftiga åtgärder för de miljögifter som
            skadar ekosystemen och människors hälsa i industriprocesser och
            direktexponeringar. Vi måste fasa ut vissa ämnen, och det ganska
            snabbt. Jag tänker på dem som vi redan vet är farligast. Vi kan
            inte nöja oss med nyårslöften, som jag sade tidigare, utan det
            måste till åtgärder.
          </note>
          <note>
            Jag skulle vilja fråga Ingvar Eriksson: Vilka åtgärder kan ni
            tänka er att man ska vidta för att fasa ut farliga ämnen?
          </note>
          <note type="speaker">
            Anf. 88 INGVAR ERIKSSON (m) replik:
          </note>
          <note>
            Fru talman! Vi gick en gång, tillsammans med andra, i bräschen
            för att så snart ett miljövänligare preparat eller en miljövänligare
            lösning kunde presteras skulle den väljas. Den inriktningen har
            vi haft, och den kommer vi att ha även i framtiden.
          </note>
          <note type="speaker">
            Anf. 89 GUDRUN LINDVALL (mp) replik:
          </note>
          <note>
            Fru talman! Det gick två timmar, och sedan ville moderaterna
            sänka miljöskatter och undanta vissa grupper från miljöansvar.
            Två timmar - sedan är vi där igen.
          </note>
          <note>
            Det är just miljöskatter för lantbruket som Ingvar
          </note>
          <note>
            Eriksson vill sänka. Det behöver inte kommenteras ytterligare,
            för vi har haft den här debatten så många gånger tidigare.
          </note>
          <note>
            Jag tycker att det är värt, om vi nu ska ha en jordbruksdebatt,
            att läsa vad som står i det nyhetsbrev som kom från mejerierna
            häromdagen. Vi kan där se att 700 mjölkproducenter satsade på
            ny- och tillbyggnad under 1999 och att man räknar med att lika
            många kommer att satsa på ny- och tillbyggnad under år 2000. Det
            är, som det står i nyhetsbrevet, en boom av aldrig skådat slag.
            Det finns en framtidstro i branschen, står det. Det står också
            att läsa att det bl.a.
          </note>
          <note>
            beror på att Sverige har billiga matpriser, Europas näst högsta
            mjölkpris och därmed låga kostnader.
          </note>
          <note>
            Det här är någonting som vi också bör ta upp när vi diskuterar
            lantbruk.
          </note>
          <note>
            Vad jag vill fråga är: Hur kan Ingvar Eriksson påstå att vi har
            tagit bort växtnäringsläckage när vi har tagit just godbitarna
            ur REKO och fört över till andra stödformer i de nya stödprogrammen?
            Har inte Ingvar
          </note>
          <note>
            Eriksson läst på?
          </note>
          <note type="speaker">
            Anf. 90 TREDJE VICE TALMANNEN:
          </note>
          <note>
            Jag vill erinra om vikten av att hålla de överenskomna tiderna.
          </note>
          <note type="speaker">
            Anf. 91 INGVAR ERIKSSON (m) replik:
          </note>
          <note>
            Fru talman! När man genomförde REKO-
          </note>
          <note>
            systemet var det i början en tveksamhet, men successivt har anslutningen
            till REKO-systemet, dvs. ett system som innehåller miljökrav,
            odlingsfria, gödslingsfria och sprutningsfria zoner, fått ökad
            anslutning. Vi tycker att det är oerhört positivt att detta har
            skett, inte minst i Sydsveriges områden, som är mest utsatta för
            eventuella utsläpp. Här har detta system bidragit till en positiv
            utveckling. Varför ska man då ta bort det?
          </note>
          <note>
            Nu säger man att man ska komma med andra lösningar, men vi har
            ännu inte sett dem. Vi kan befara att andra lösningar kanske blir
            så komplicerade att man återigen missar pengar från EU som skulle
            kunna användas för att gagna miljön, inte minst i framtiden. Vi
            har förlorat tidigare, men vi har inte råd att göra det i framtiden.
          </note>
          <note type="speaker">
            Anf. 92 GUDRUN LINDVALL (mp) replik:
          </note>
          <note>
            Fru talman! Om vi ser på verkligheten, Ingvar
          </note>
          <note>
            Eriksson, var det så att av de program som instiftades var det
            just REKO och vallstödet som utnyttjades sämst och bidrog till
            att Sverige inte fick så mycket i de senaste förhandlingarna om
            miljöstöd. REKO var det program som procentuellt utnyttjades minst.
            Om vi hade använt pengarna på ett annat sätt och inte skapat ett
            REKO-program med uppblåsta siffror, där pengarna inte utnyttjades,
            kanske vi hade haft en bättre situation inför det nya miljöstödsprogrammet.
          </note>
          <note>
            Vad vi har gjort är att vi har plockat de bästa bitarna, växtnäringsläckagebitarna,
            kantzon, anläggande av våtmark osv., i de nya programmen. Ingvar
          </note>
          <note>
            Eriksson vet naturligtvis mycket väl att de redan finns med i
            det förslag som regeringen har lagt. Låt oss inte blunda för det.
          </note>
          <note>
            Det vi har tagit bort ur REKO är bl.a. utbildningsinsatserna,
            för de var inte framgångsrika. Jag tror att alla i lantbruksorganisationerna
            är medvetna om att REKO inte blev bra utformat. Däremot får de
            som gick in de senaste åren finnas kvar eftersom det är femårsprogram
            som löper.
          </note>
          <note type="speaker">
            Anf. 93 INGVAR ERIKSSON (m) replik:
          </note>
          <note>
            Fru talman! Jag är medveten om att man ska pröva och se om ett
            par år vilken utvecklingen blir och då förhoppningsvis kan göra
            förändringar. Men tidigare erfarenhet visar att regeringen inte
            har varit benägen att göra förändringar för att rädda pengar.
          </note>
          <note>
            När det gäller REKO-stödet och den långsamma acceptansen av detta,
            kan man ändå konstatera att det varit en väldigt hög anslutning
            det senaste året. Det är väldigt många lantbrukare i södra Sverige
            som går på utbildning. De tappar koncepterna nu. Vad ska komma?
            säger de. Ska man nu ändra igen? Då tvekar de.
          </note>
          <note>
            Vi måste, när vi satsar på någonting, arbeta långsiktigt för
            att på det sättet skapa förtroende för olika idéer och olika åtgärder,
            och regeringen har inte bidragit till att öka förtroendet genom
            de förändringar som ständigt sker.
          </note>
          <note type="speaker">
            Anf. 94 MICHAEL HAGBERG (s) replik:
          </note>
          <note>
            Fru talman! Vi har en debatt om miljöfrågor och en framåtsyftande
            debatt om att vi måste lyfta miljöfrågorna. Jag skulle vilja ställa
            ett par frågor till Ingvar Eriksson.
          </note>
          <note>
            När det gäller produktion av livsmedel, både primärt i jordbruket
            och i livsmedelsindustrin, har den delen av produktionen ökat
            med 30 % sedan Sverige kom med i EU. Det beror i första hand på
            att vi i
          </note>
          <note>
            Sverige producerar på ett miljömässigt bra sätt, att vi har säkra
            livsmedel och att vi använder så lite som möjligt av kväve och
            annat. Vi försöker använda avgifter och skatter som styrmedel
            för att minska användandet av de här sakerna.
          </note>
          <note>
            Ingvar Eriksson har i debatten här talat om att det är en avsaknad
            av miljöpolitik när det gäller inriktningen mot miljömässig livsmedelsproduktion.
            Jag vill fråga Ingvar Eriksson hur det kommer sig att ni inte
            kan diskutera att vi ska höja bekämpningsmedelsavgifterna och
            se till att på så sätt få mindre bekämpningsmedel i jordbruket.
          </note>
          <note type="speaker">
            Anf. 95 INGVAR ERIKSSON (m) replik:
          </note>
          <note>
            Fru talman! När det gäller bekämpningsmedelsavgifterna har vi
            inte krävt att de ska sänkas, utan vi har menat att de kan bibehållas.
            Där har vi möjligheter att även framöver få en positiv utveckling
            om vi behåller dem. När det gäller skatterna på handelsgödsel,
            kom de inte till av miljöskäl, utan de kom till för att svenska
            staten skulle kunna finansiera exporten av spannmålsöverskottet.
          </note>
          <note>
            Man kan inte hävda att just de skatterna bidrar till att på något
            sätt hjälpa jordbruket. Vi vet att omvärldens konkurrenter knappt
            har några skatter alls. Österrike och Finland exempelvis tog bort
            sina skatter på området när de kom med i EU, men Sverige behöll
            dem. Det har t.o.m. diskuterats att höja dem.
          </note>
          <note>
            Detta hämmar Sveriges möjligheter att bibehålla den positiva
            utvecklingen när det gäller miljövänlig produktion, som också
            Michael Hagberg säger att vi har. Vi tycker att det är olyckligt.
          </note>
          <note type="speaker">
            Anf. 96 MICHAEL HAGBERG (s) replik:
          </note>
          <note>
            Fru talman! Det främsta argumentet för jordbrukets utveckling
            i Sverige är ett gott miljötänkande.
          </note>
          <note>
            Om jag inte missminner mig har Ingvar Eriksson i utskottet drivit
            frågan om den s.k. ryggsäcken. I ryggsäcken låg en av de tegelstenar
            som det stod bekämpningsmedelsavgifter på.
          </note>
          <note>
            Det räcker med att Ingvar Eriksson öppnar dörren och tittar ut
            över landskapet i Skåne och ser hur det ser ut med grundvattnet
            där. Resterna av bekämpningsmedel i grundvattnet ökar årligen.
          </note>
          <note>
            Därför tror jag fortfarande att det är viktigt att vi använder
            oss av ekonomiska styrmedel som instrument för att minska och
            kanske t.o.m. avskaffa olika former av gifter i vår produktion.
            Jag tror att Moderaternas politik är ett hot mot svenskt lantbruk
            om man inte börjar driva de frågorna hårdare.
          </note>
          <note type="speaker">
            Anf. 97 INGVAR ERIKSSON (m) replik:
          </note>
          <note>
            Fru talman! Jag har redan sagt att vi när det gäller användningen
            av bekämpningsmedel vill bibehålla avgifterna. Det är inte så
            att man kan skylla på jordbruket om det på något ställe har funnits
            ökade rester.
          </note>
          <note>
            Det är jordbruket först att vilja bekämpa, och man är väldigt
            noggrann med detta i dag. Genom REKO-
          </note>
          <note>
            systemet, exempelvis, har man skapat nya möjligheter för att
            använda bekämpningsmedel på ett miljövänligt och på ett bättre
            sätt i den mån man använder det.
          </note>
          <note>
            Det sker med stor hänsyn till eventuella risker.
          </note>
          <note>
            Det är en positiv utveckling, och vi är beredda att fortsätta
            den, så kom inte och påstå att vi vill äventyra den. Men genom
            att äventyra totalproduktionen av livsmedel i Sverige kommer vi
            att tappa andelar i produktionen, och det är det olyckligaste
            som kan hända om vi ska bibehålla den miljövänliga produktionen
            framöver.
          </note>
          <note type="speaker">
            Anf. 98 WILLY SÖDERDAHL (v):
          </note>
          <note>
            Fru talman! Jag ska använda min tid till ett för mig kärt ämne.
            Jag bor i Blekinge och Sölvesborg och tänker därför uppehålla
            mig kring Östersjöns miljö och möjligheter.
          </note>
          <note>
            För 14 000 år sedan var Östersjön täckt av is.
          </note>
          <note>
            2 000 år senare kallades Östersjön för Baltiska issjön och var
            en väldig smältvattensjö med sitt utlopp vid
          </note>
          <note>
            Öresund. För 9 000 år sedan kom Östersjön i förbindelse med världshaven
            via Närkesund och benämndes då Yoldiahavet. Det innebär att vattnet
            var salt vid denna tid. 1 000 år därefter blev Östersjön åter
            en insjö med sitt utlopp vid Stora Bält. För omkring
          </note>
          <note>
            6 000 år sedan kom Östersjön åter i förbindelse med världshaven
            via de danska sunden och kallades för
          </note>
          <note>
            Litorinahavet. I ungefär 4 000 år har Östersjön haft sin nuvarande
            utformning.
          </note>
          <note>
            Fru talman! Jag känner en stor ödmjukhet och förundran över utvecklingen.
            Jag tror också att det är nyttigt att vi, när vi diskuterar den
            miljöpåverkan som vi utsätter vår planet för, sätter in oss själva
            i ett historiskt perspektiv.
          </note>
          <note>
            Det har alltså tagit mer än 10 000 år för Östersjön att hitta
            den ekologiska balans som den befinner sig i i dag. Hur lång tid
            tar det då för vår generation att rubba denna balans? Med den
            intensitet som vårt samhälle påverkar Östersjön är det inte längre
            en fråga om att ange detta i termer av 1 000 år, som jag gjorde
            tidigare. Frågan är om man ska använda 100
          </note>
          <note>
            år, eller om det t.o.m. är så illa att allvarliga förändringar
            kommer att kunna märkas efter tiotalet år.
          </note>
          <note>
            Vi som är ledamöter i denna kammare kan påverka förhållandena
            i Östersjön på olika sätt. Vi kan förvärra dem eller förbättra
            dem beroende på vilka åtgärder vi väljer att föreslå och stödja.
            Jag vill ta upp tre saker.
          </note>
          <note>
            Först är det näringsläckaget. Det består framför allt av kväve
            och fosfor. Det förändrar på ett dramatiskt sätt den ekologiska
            balansen. Vissa delar i floran och faunan gynnas så kraftigt att
            andra kraftigt minskar eller helt försvinner. Stränder växer igen,
            vattnet blir grumligt och fisket blir lidande. Näringsläckaget
            ökar inte längre. Kurvan har planat ut, men utmaningen är att
            få den att peka nedåt.
          </note>
          <note>
            När vi började åtgärda den alltför höga näringstillförseln i
            Östersjön fanns det ett antal större objekt att börja med. Flera
            industrier har lagt ned stora resurser för att vända sina avloppstuber
            in i processen igen.
          </note>
          <note>
            Jag bor själv mellan två papppersbruk som har åstadkommit väldigt
            mycket på ganska kort tid. En alltmer kunnig och krävande opinion
            har krävt det och gjort det möjligt. Kommunernas reningsverk har
            successivt förbättrats och minskat sina utsläpp betydligt, även
            om här finns mer att göra.
          </note>
          <note>
            Problemet för oss i dag är att det läckage som fortfarande sker
            kommer från många små källor.
          </note>
          <note>
            Åtgärderna måste därför bli annorlunda.
          </note>
          <note>
            Den andra del jag vill ta upp är fisket. I Östersjön bedrevs
            det under lång tid på ett sådant sätt att man tog ut räntan -
            alltså inte mer än det som föryngringen gav. Under senare år har
            ett antal stora trålare bedrivit storskaligt industrifiske i Östersjön.
            Dessa fartyg kör med mycket stora trålar och med hög hastighet,
            så att de dammsuger havet på fisk - stor som liten - där de drar
            fram. Såväl torsk- som strömmingsbeståndet är i dag starkt decimerat.
            Skarpsillen är på väg att gå samma öde till mötes. Lekbeståndet
            är inte tillräckligt stort för att man med säkerhet ska kunna
            säga att beståndet beskattas inom säkra biologiska gränser. Detta
            tillsammans med övergödningen gör att vi i dag inte har ett balanserat
            fiske i Östersjön.
          </note>
          <note>
            Här finns flera åtgärder som skulle kunna förbättra situationen,
            och om de sätts in snabbt finns det också stora möjligheter att
            fisket i Östersjön kan bedrivas på ett uthålligt sätt. Exempel
            på sådana åtgärder är att anpassa kvoterna till vad som är biologiskt
            säkert och gärna göra det med råge. Sätt en maxgräns på t.ex.
            500 hästkrafters motorstyrka för fiskebåtarna som ska bedriva
            fiske i Östersjön. Man kan öka maskstorleken vid torskfiske så
            att den fångade torsken blir så stor att den hunnit leka i flera
            år.
          </note>
          <note>
            Man kan avsätta ett antal områden för marina reservat
          </note>
          <note>
            - dels för att freda fauna och flora, dels för forskning och
            som referensområde.
          </note>
          <note>
            Det tredje jag vill ta upp är Östersjön som transportled. Att
            använda Östersjön som transportled har två sidor vad gäller miljön.
            Vi vet alla att också Östersjön har drabbats av förödande oljeutsläpp
            och fått fungera som avstjälpningsplats för krigsmateriel. De
            överenskommelser som har gjorts inom HELCOM
          </note>
          <note>
            inger hopp om framtiden vad det gäller båttrafiken.
          </note>
          <note>
            Våra ansträngningar för att nå internationella överenskommelser
            här måste öka.
          </note>
          <note>
            Östersjön har också som transportled en outnyttjad sida som är
            positiv för miljön. Handeln och utbytet med Östeuropa förväntas
            öka kraftigt under kommande år. Mycket gods går i dag på lastbilar
            genom sydvästra Sverige och vidare genom Danmark och
          </note>
          <note>
            Tyskland. Genom att bygga ut järnvägarna fram till
          </note>
          <note>
            Östersjöhamnarna bidrar vi till ett mer miljöanpassat transportsystem,
            och då minskar luftföroreningarna också i Östersjön.
          </note>
          <note>
            I Blekinge, som jag kommer ifrån, finns det bra hamnar. De kan
            med intelligenta järnvägssatsningar bli porten mot ett nytt Östeuropa.
          </note>
          <note>
            Fru talman! Stormen i vintras ställde till stora problem för
            många. Men vad gäller Östersjön när vi nu stora förhoppningar
            om att det har kommit in syrerikt och salt vatten i sådana mängder
            att det också når djupen. Då ökar möjligheterna betydligt för
            reproduktion av torsk. Det gäller för oss att gripa denna möjlighet
            och fatta beslut som stöder en positiv utveckling av miljön i
            Östersjön.
          </note>
          <note>
            Fru talman! Östersjön har utvecklats till ett fredens hav. Låt
            oss tillsammans också göra det till ett rent och levande hav.
          </note>
          <note type="speaker">
            Anf. 99 INGER STRÖMBOM (kd):
          </note>
          <note>
            Fru talman! "Miljön - en hållbar utveckling" är samlingsnamnet
            på det debattområde som vi betar av just nu här i kammaren. En
            hållbar utveckling är också det som vi alla, oavsett partifärg,
            säger oss sträva efter. Men vi kan konstatera att vi har lite
            olika vägar att nå det målet, och vi har lite olika takt.
          </note>
          <note>
            I går, i partiledardebatten, sade statsministern att koldioxiden
            är ett problem. Lite längre fram i debatten sade han att miljöfrågorna
            är så mycket mer än bara koldioxidfrågan. Statsministern berättade
            att han själv och miljöministern nu ska dra i gång en omfattande
            miljösatsning - ett grönt kunskapslyft i form av en stor och bred
            folklig kunskapssatsning. Man startar med att väcka svenska folkets
            förundran över skapelsen.
          </note>
          <note>
            Så bra! Så jättebra! Miljöfrågorna måste lyftas, och det är bra
            att det sker genom ett sådant regeringsinitiativ. Miljöfrågorna
            har hittills inte varit särskilt prioriterade i regeringen. Snarare
            har regeringens arbete inom flera områden varit negativt för miljön.
          </note>
          <note>
            Den förda energipolitiken är ett praktexempel på hur regeringen
            agerar. I internationella sammanhang ställer man sig bakom överenskommelser
            om minskade utsläpp av koldioxid, men raskt därefter ansöker man
            om undantag och begär i stället att få öka utsläppen.
          </note>
          <note>
            De koldioxidutsläpp som statsministern förringade i går på partiledardebatten
            får inte negligeras, tvärtom. Alla vet ju i dag att ökade utsläpp
            leder till växthuseffekt, klimatförändring, försurning, allergier,
            luftbesvär och många andra problem på kort och på lång sikt. Utsläppen
            borde vara ett högprioriterat område för regeringen.
          </note>
          <note>
            Undersökningar har visat att svenska folket anser att klimatfrågan
            och miljöfrågorna är de viktigaste frågorna för framtiden. Jag
            tycker att det är trevligt att se att miljöministern har tittat
            in, även om vi nu kanske håller på att närma oss slutet av miljödebatten
            här i kammaren. Jag vill passa på att rikta en uppmaning till
            regeringen och miljöministern: Lyssna mer på svenska folket! Ta
            folkets oro när det gäller klimatfrågorna på allvar!
          </note>
          <note>
            Bland det sista vi gjorde här i kammaren före juluppehållet var
            att debattera energifrågorna. Energi och miljö går hand i hand,
            och vi kristdemokrater kräver att miljöeffekterna av den energipolitik
            som s, c, v och mp driver måste redovisas. Vi är starkt kritiska
            mot regeringens hantering av kärnkraftsfrågan.
          </note>
          <note>
            Jag tycker faktiskt att det är en skandal att regeringen inte
            ställer samma krav på miljökonsekvensanalys när det gäller sina
            egna beslut som man med stöd av lagen gör när det gäller andra
            som planerar åtgärder med mycket mindre miljöpåverkan.
          </note>
          <note>
            Man har nu haft drygt två år på sig fram till det slutliga beslutet
            om en stängning av Barsebäck, men man har fortfarande inte redovisat
            en miljökonsekvensanalys. I förhoppning om att man ska slippa
            både se och höra de allt tätare alarmerande klimatrapporterna
            och i förhoppning om att några grava problem inte ska uppstå gör
            man som strutsen: Man gömmer huvudet i sanden. Men under tiden
            jobbar de danska kolkraftverken för högtryck för att leverera
            el till södra Sverige. Stängningen av Barsebäcks första reaktor
            innebär ju ett bortfall av ca 4 terawattimmar.
          </note>
          <note>
            Det är i huvudsak danska och tyska kolkraftverk som står för
            leveransen av den kraft som Sverige nu måste importera.
          </note>
          <note>
            4 terawattimmar medför ökade utsläpp med ca 4
          </note>
          <note>
            miljoner ton koldioxid och ca 2 000 ton svaveldioxider och ungefär
            lika mycket kväveoxider. Denna miljöförstöring ställer vi kristdemokrater
            inte upp på.
          </note>
          <note>
            Att regeringspartiet saknar en stadig och fast miljölinje har
            vi insett för rätt länge sedan, men att partier som kallar sig
            för gröna och miljöpartier kan stödja beslut med sådana allvarliga
            miljökonsekvenser är obegripligt för mig. Var har ni ansvaret
            för framtiden? Var finns ansvaret för kommande generationer?
          </note>
          <note>
            Kristdemokraterna vill förstås avveckla kärnkraften. Men den
            ska fasas ut i takt med att motsvarande mängd energi kan tillföras,
            och tillförseln ska baseras på förnybar energiproduktion. Sverige
            behöver en långsiktig och medveten energipolitik med fasta spelregler,
            där inhemska förnybara energikällor och bränslen utgör en växande
            bas. Det är den i dag enda kända vägen mot det ekologiskt uthålliga
            energisystemet.
          </note>
          <note>
            Fru talman! Ett grönt kunskapslyft i all ära, men det är en rak
            energipolitisk linje och konkreta beslut som värnar om miljön
            som vi behöver om inte pratet om ett uthålligt Sverige bara ska
            bli tomma ord.
          </note>
          <note>
            Jag vill avsluta med att citera en del av regeringsförklaringen
            från den 14 september 1999. Där står det: "Till nästa generation
            ska vi lämna över ett samhälle där de stora miljöproblemen är
            lösta." Jag konstaterar, fru talman, att miljökonsekvenserna av
            stängningen av Barsebäck går stick i stäv mot det regeringslöftet.
          </note>
          <note type="speaker">
            Anf. 100 HARALD NORDLUND (fp) replik:
          </note>
          <note>
            Fru talman! Jag tycker inte att kristdemokraternas miljöpolitik
            imponerar särskilt mycket. Jag tänker t.ex. på att de gick emot
            att man skulle lägga en skatt på sopförbränning motsvarande den
            på deponering.
          </note>
          <note>
            Nu när det pratas om kärnkraften hör jag inte ett ord om det
            stora miljöproblemet i det sammanhanget, nämligen avfallsfrågorna.
            Är det kristdemokraternas uppfattning att avfallsfrågan slutligen
            är löst?
          </note>
          <note type="speaker">
            Anf. 101 INGER STRÖMBOM (kd) replik:
          </note>
          <note>
            Fru talman! Jag blir förvånad om Harald Nordlund som sitter i
            miljö- och jordbruksutskottet inte riktigt har satt sig in i kristdemokraternas
            miljöpolitik.
          </note>
          <note>
            Kärnkraften ska avvecklas, och vi måste naturligtvis arbeta allt
            vad vi kan för att ta hand om avfallet. På den punkten är vi alla
            rörande överens. Kristdemokraterna nonchalerar absolut inte den
            frågan, även om jag inte tog upp den i mitt anförande. Harald
          </note>
          <note>
            Nordlund behöver alltså inte alls oroa sig på den punkten.
          </note>
          <note type="speaker">
            Anf. 102 HARALD NORDLUND (fp) replik:
          </note>
          <note>
            Fru talman! Jag medger att jag kan ha vissa luckor i kunskapen
            om kristdemokraternas program. Men jag vet ändå hur kristdemokraterna
            har agerat i olika miljöfrågor. Jag nämnde skatt på förbränning
            som ett exempel.
          </note>
          <note>
            När det gäller frågan om kärnkraftsavfallet är det väl ändå rimligt
            att vi tydligare betonar nödvändigheten av att vi har dessa problem
            lösta innan vi förklarar att det här är en energikälla att bygga
            vidare på.
          </note>
          <note type="speaker">
            Anf. 103 INGER STRÖMBOM (kd) replik:
          </note>
          <note>
            Fru talman! Jag har inte sagt att vi ska bygga vidare på och
            vidareutveckla kärnkraften och starta fler kärnkraftverk. Jag
            sade tvärtom, att kristdemokraterna vill avveckla kärnkraften.
            Men de verk som vi nu har måste vi, som jag ser det, behålla ett
            tag framöver och avveckla systematiskt i den takt som man kan
            tillföra ny energi. Vi vet att energibehoven ökar. Vi vet att
            det kanske tyvärr bara behövs en några dagar lång köldknäpp i
            södra Sverige för att vi ska få energiproblem. Vi måste lösa frågan
            om energitillgången.
          </note>
          <note>
            Och vi har internationellt sett ganska säkra kärnkraftverk som
            det vore både ett miljömässigt och ett ekonomiskt slöseri att
            snabbavveckla. Vi vill avveckla kärnkraften men med förnuft.
          </note>
          <note type="speaker">
            Anf. 104 GUNNAR GOUDE (mp):
          </note>
          <note>
            Fru talman! Under senare år och framför allt i dag har vi här
            i kammaren hört att det har framförts krav på att vi ska ha en
            politik som leder utvecklingen mot ett ekologiskt långsiktigt
            hållbart samhälle. Skälet till det här är naturligtvis den tekniska
            utvecklingen, som har lett till en produktion och konsumtion som
            vuxit på ett sådant sätt att den allvarligt ingriper i en annan
            och större utvecklingsprocess: den naturliga utvecklingen av liv
            och livsbetingelser på jorden.
          </note>
          <note>
            Den naturliga utvecklingen av liv har skett i en miljö med en
            viss kemisk sammansättning i berg, jordar, vatten och luft - den
            fysikaliska grundförutsättningen för livet på jorden. Livet självt
            har sitt ursprung, så långt vi kan följa det bakåt, i encelliga
            organismer som bildades för mer än tre miljarder år sedan. Från
            dessa våra anfäder har livet utvecklats successivt och antagit
            olika former, varav vi i dag ser en del. Det är ett myllrande
            liv med växter och djur och människor, över en miljon arter, på
            jorden.
          </note>
          <note>
            Det är snart 150 år sedan Darwin publicerade sitt verk om arternas
            uppkomst och utveckling. Sedan dess har det pågått en intensiv
            forskning kring hur den här utvecklingen har skett, och vi börjar
            så småningom få en bild av när olika arter utvecklades och av
            släktskapet mellan arterna. Vi börjar också förstå orsaken till
            olikheter och likheter mellan arter, varför lejonet är så starkt
            och har sina huggtänder och klor, varför hjortdjur har så god
            hörsel och springer så snabbt, varför fåglar har så lätt benstomme
            osv. Men det är inte bara fysiologiska och morfologiska egenskaper
            som är begripliga i ljuset av evolutionsteorin.
          </note>
          <note>
            Vi förstår också varför vissa djurarter har en långsam utveckling
            från barn till vuxen, med få barn och stora insatser från föräldrar
            och andra för att sköta barnen och lära dem olika saker. Vi förstår
            varför vissa arter har utvecklat starka känslomässiga band mellan
            hanne och hona och starka emotionella band mellan föräldrar och
            barn. Vi förstår varför det är så lätt att lära sig vissa saker
            för vissa arter och så svårt för andra. Vi förstår varför vissa
            arter glömmer vissa saker lätt medan andra arter kommer ihåg dem
            så väl.
          </note>
          <note>
            Sättet att tänka är olika hos olika arter. Nyfikenheten ser vi
            hos många arter, lusten att leka likaså.
          </note>
          <note>
            Allt det här - kroppsbyggnad, motorik, känslor, motivation, drivkrafter,
            inlärningsförmåga, sätt att se och höra, sätt att tänka - är genetiskt
            förankrat och har utvecklats under årmiljoner genom att det har
            överlevnadsvärde för individerna i arten.
          </note>
          <note>
            Den genetiska förankringen bidrar också till en stabilitet i
            samspelet mellan alla de arter som i ett ekologiskt system är
            beroende av varandras existens och sätt att vara.
          </note>
          <note>
            Vi vet i dag också att utvecklingen av liv på jorden har skett
            i små steg och över en med vanliga mått mätt närmast ofattbart
            lång tidsperiod. Detaljerna i den här processen har vi än så länge
            mycket liten kunskap om. Steget från gener till individens beteende,
            känslor, varseblivning, tankar osv. är komplicerat och i stort
            sett outforskat.
          </note>
          <note>
            Det här bör man ha klart för sig när man diskuterar villkoren
            för att i experimentella undersökningar studera effekten av genmanipulerade
            djur.
          </note>
          <note>
            Det ekologiska systemets funktioner är också i sina detaljer
            till stor del okända. Det ömsesidiga beroendet mellan växter,
            djur, bakterier och virus i en viss biotop är alltför komplicerat
            för att man med dagens kunskap ska kunna förutse effekterna av
            ett ingrepp, t.ex. det som vi nu har aktuellt: utplaceringen av
            genmanipulerade växter eller mikroorganismer. Sådana exempel finns
            alltså tyvärr redan.
          </note>
          <note>
            Det förekommer odling av grödor som genmanipuleras för att tåla
            ett visst bekämpningsmedel som man sprider för att slå ut andra
            växter, s.k. ogräs. Att förutse effekterna av ett sådant ingrepp
            i det ekologiska systemet är alltså i dag, med dagens kunskap,
            omöjligt. Självfallet kan vi inte tillåta att man på detta sätt
            för in genmanipulerade organismer i ett ekologiskt system.
          </note>
          <note>
            När vi uttalar viljan att skapa ett samhälle som är ekologiskt
            långsiktigt hållbart måste vi inse att vi med dagens kunskap är
            helt hänvisade till att försöka se till att de livsbetingelser
            som gäller för utvecklingen inte ändras. Vi kan inte tillåta oss
            att föra ut kemikalier så att den kemiska strukturen i ett ekologiskt
            system drastiskt ändras. Vi kan inte släppa ut gaser i luften
            så att vi får förändringar i atmosfären. Och vi kan naturligtvis
            inte ge oss in i att manipulera den genetiska koden, t.ex. genom
            att bryta reproduktionsbarriärer och släppa ut nya genotyper i
            redan existerande ekologiska system. Vem kan i dag göra anspråk
            på att veta vilka effekter sådana hittills oprövade inslag i den
            naturliga utvecklingen kommer att få för livet på jorden?
          </note>
          <note>
            En politik för ett långsiktigt ekologiskt hållbart samhälle måste
            använda både lagstiftning och ekonomiska styrmedel. Det ska vara
            förbjudet att utföra vissa ur miljösynpunkt mycket farliga handlingar,
            det ska löna sig att agera miljövänligt och miljöskadlig verksamhet
            ska ha ett högt pris. Och åtgärderna brådskar. Sverige måste gå
            före och vidta åtgärder här hemma, men vi måste också mycket aktivt
            driva på det internationella arbetet för en ekologiskt långsiktigt
            hållbar utveckling.
          </note>
          <note>
            Varför håller jag då detta mycket allmänna anförande? Jo, jag
            tror att vi i vardagspolitiken inte riktigt förstår digniteten
            av det här problemet. Det är ett politiskt problem som gäller
            livet på jorden, dvs. den naturliga utveckling som har pågått
            under tre miljarder år och där en art utvecklas under årmiljoner.
            Inom loppet av några få årtionden bryter vi ned betingelserna
            för den här utvecklingen utan att veta vilka konsekvenserna blir.
            Vi förstår att de blir förödande.
          </note>
          <note>
            Om man tittar i årsbudgeten kan man mot den här bakgrunden bara
            konstatera att det ser ut som om problemet var ganska litet. Miljö-
            och jordbruksdepartementets budget är inte precis överväldigande
            stor. När vi pratar om de resurser som vi vill sätta till för
            att lösa problemet handlar det egentligen om småsummor.
          </note>
          <note>
            Jag tror alltså, inte minst för min egen skull men också för
            alla andras, att vi bör påminna oss problemets karaktär och sätta
            den i relation till vad som händer när vi kommer med små förslag
            för att ta steg i rätt riktning. Jag kan bara nämna sådana saker
            som t.ex. förslaget om att höja bensinpriset med 10 öre.
          </note>
          <note>
            När vi vet att vi med alla medel och vissa uppoffringar måste
            se till att problemet löses ger det faktiskt ett minst sagt konstigt
            intryck när man i den vardagliga politiska debatten diskuterar
            de här frågorna.
          </note>
          <note type="speaker">
            Anf. 105 HARALD NORDLUND (fp) replik:
          </note>
          <note>
            Fru talman! Gunnar Goudes anförande var viktigt.
          </note>
          <note>
            Det var viktigt därför att det gav en väldigt bra bild av vad
            de här problemen handlar om. Jag tycker att vi som för den här
            debatten och som har diskuterat miljöfrågor i dag inte ger intryck
            av att ha den här bilden klar för oss. Det finns ett behov av
            att öka kunskapen hos oss, men också hos människor i allmänhet.
          </note>
          <note>
            Detta märker vi inte minst i mitt och Gunnar
          </note>
          <note>
            Goudes hemlän när vi diskuterar trafikfrågor. Om debatten handlar
            om att skydda värdefulla naturområden eller bevara hotade arter
            kan man läsa insändare som andas stor okunnighet.
          </note>
          <note>
            På vilket sätt, enligt Gunnar Goude, ska vi medverka till att
            öka den här förståelsen - hos oss här i kammaren, men också hos
            allmänheten?
          </note>
          <note type="speaker">
            Anf. 106 GUNNAR GOUDE (mp) replik:
          </note>
          <note>
            Fru talman! Opinionsbildning, som vi är bra på, ska naturligtvis
            fortgå. Spridningen av kunskap är viktig, och jag tror att vi
            har kommit en bit på väg där.
          </note>
          <note>
            Tyvärr är det lite grann uppochnedvända världen.
          </note>
          <note>
            Tittar vi på Sveriges förskolor ser vi att där finns stor kunskap
            om och stort intresse för de här frågorna. I
          </note>
          <note>
            grundskolorna finns detta också. Det försvinner väl lite i gymnasiet,
            och på våra universitet och högskolor är det väl bara de som är
            specialiserade inom området som får en bra bild av vad problemet
            handlar om. Det finns alltså en del att göra där.
          </note>
          <note>
            Nu tror jag, och jag har ett visst stöd i de enkäter och undersökningar
            som är gjorda, att människorna i hela världen, också i Sverige,
            är villiga att göra uppoffringar för att få en bättre livskvalitet
            i en levande natur som innehåller alla de komponenter som vi älskar
            - djur och växter - och med fasa ser att det finns en risk att
            detta förstörs. Den risken är redan uppenbar. Det är inte svårt
            att tala om för människor att risken finns. Om vi frågar bilisterna
            här utanför kammaren om de vill höja bensinskatten med 10 öre
            och de förstår problemet tror jag att de skulle ställa upp. Det
            är svårare i kammaren.
          </note>
          <note type="speaker">
            Anf. 107 CARL-ERIK SKÅRMAN (m):
          </note>
          <note>
            Fru talman! Dagligen kör jag bil i Stockholms innerstad. Det
            gör jag, sedan fyra år tillbaka, i en elektrisk bil som jag hyr
            av Stockholms stad. Det leder inte med säkerhet till att jag räddar
            mänskligheten från all världens miljögifter, men det kanske kan
            hjälpa till. Bilen ingår i ett EU-projekt som syftar till att
            få fram vettiga miljöbilar med bred användbarhet och överkomligt
            pris. Om det sedan leder till att det blir elbilen som blir framtidens
            bil vet jag inte. Det finns andra alternativ. Nackdelen med elbilar
            är den korta aktionsradien. Fördelen är å andra sidan att utsläppen
            av miljöskadliga ämnen blir helt eliminerade - även utsläppen
            av koldioxid, i vart fall om elektriciteten kommer från vind-,
            vatten- eller kärnkraft.
          </note>
          <note>
            När människor flyttar ihop på begränsade områden uppstår påfrestningar
            på omgivningen. Det gäller för bondgårdar likaväl som för storstäder.
            Vissa av de här problemen har till stor del gått att bemästra.
            Genom idogt och insiktsfullt arbete med reningen av våra sjöar
            går det nu att bl.a. bada mitt i Stockholms innerstad. Det är
            en framgång som ingen vågade drömma om för 25-30 år sedan. Vidare
            har fjärrvärmen till stor del begränsat uppvärmningens skadliga
            effekter på luftkvaliteten. Men mycket återstår, särskilt beträffande
            trafikens miljöeffekter.
          </note>
          <note>
            Här är Stockholms stads strategi med utveckling av miljövänliga
            bilar ett positivt inslag. Bilen har givit oss mycket av frihet
            och oberoende. Därför, fru talman, finns all anledning att inrikta
            sig på att värna både om miljön och bilen. Stadens idé är ju närheten.
          </note>
          <note>
            Utan väl fungerande kommunikationer förloras närheten - särskilt
            i storstäderna. Tekniken på detta område går nu hastigt framåt.
            Men det gäller även att bygga ut stadslandskapet på ett sätt som
            gör staden både lätt att ta sig fram i och hälsosam att vistas
            och bo i.
          </note>
          <note>
            Låt mig citera statsrådet Lövdén, som nyligen här i kammaren
            sade i en debatt om bostadsbristen:
          </note>
          <note>
            "Skall vi lyckas få till stånd ett kraftigt ökat bostadsbyggande
            i Stockholmsregionen måste vi också lösa strukturproblemen i denna
            region. Om vi inte gör det ligger många av korten mörkade och
            vi står utan riktigt bra förutsättningar för bostadsplanering
            och stadsplanering."
          </note>
          <note>
            Det var så långt Lövdén. I andra ringhörnan, fru talman, står
            regeringens miljöansvarige, statsrådet
          </note>
          <note>
            Larsson, som uppenbarligen inte vill lösa bostadsproblemen. "Trafiksituationen
            i våra tre storstäder - -
          </note>
          <note>
            - har kommit till vägs ände.", skrev han i DN. Han t.o.m. anser
            det vara "fruktlöst" att bygga ut kollektivtrafiken. I uppgiven
            pessimism deklarerade han i
          </note>
          <note>
            DN-artikeln att "det leder bara till att de som redan nu väljer
            buss och tunnelbana ökar sitt kollektivåkande ytterligare medan
            resten framhärdar i att ta bilen - - -
          </note>
          <note>
            ." Denna sin inställning har han så sent som i går bekräftat
            i svar på en fråga från mig.
          </note>
          <note>
            Man tar sig för pannan och undrar om detta är regeringens trafik-
            och miljöpolitik för storstaden - så nattsvart och så resignerad.
          </note>
          <note>
            Men det har visat sig att andra regeringsledamöter har mer insikt
            i storstadens miljöproblem. Björn Rosengren redovisade för inte
            så länge sedan för kammaren följande insiktsfulla redogörelse:
            "Trängseln på Essingeleden innebär inte bara minskad framkomlighet
            och tillförlitlighet. Även miljömässigt vill jag påstå att den
            är en stor belastning." Sedan pekade han på den undersökning som
            visade att en bilresa på tolv kilometer från Bredäng till Norrtull
            tog nästan en timme i anspråk i högtrafik och att
          </note>
          <note>
            "bränsleförbrukningen under de fyra långsammaste kilometrarna
            var 2,5 liter i timmen, mer än tre gånger det normala. Det innebär
            ökat utsläpp av luftföroreningar och koldioxid." Mot den bakgrunden
            är miljöminister Larssons likgiltiga inställning till strukturproblemen
            närmast ett miljöhot!
          </note>
          <note>
            Näringsminister Rosengren uttrycker i svar på en skriftlig fråga
            en för miljön ytterst fördelaktig inställning när han säger att
            det fortfarande är "min mening att kollektivtrafiken behöver byggas
            ut och bli bättre men jag menar också att det behöver göras mer
            insatser i vägsystemet inom Stockholmsområdet."
          </note>
          <note>
            Fru talman! Jag har noterat att miljöminister Larsson på ett
            fördelaktigt sätt skiljer sig från övriga statsråd genom att närvara
            i kammaren när vi diskuterar miljöfrågorna. Jag hoppas att miljöministern
            kan redogöra för hur regeringen ser på och klarar ut motsättningarna
            och varför inte åtgärder med miljöförbättrande syfte som vi alla
            kan vara överens om vidtas - t.ex. på det sätt Rosengren har visat
            på. Vi får strax höra, hoppas jag.
          </note>
          <note>
            Låt mig avsluta med att instämma i ännu ett yttrande av Björn
            Rosengren i en debatt i kammaren i början av november: "Stockholm
            är Sveriges huvudstad. Stockholm konkurrerar med andra huvudstäder.
          </note>
          <note>
            Det är viktigt att Stockholm ges möjligheter att utvecklas på
            ett sådant sätt att vi har en fungerande arbetsmarknad här. För
            att få en någorlunda normal arbetsmarknad måste vi ha en trafiksituation
            som är något så när normal."
          </note>
          <note>
            Fru talman! Jag kan bara tillägga att vi i annat fall inte klarar
            miljöproblemen.
          </note>
          <note type="speaker">
            Anf. 108 GUDRUN LINDVALL (mp) replik:
          </note>
          <note>
            Fru talman! Jag kan bara med sorg konstatera att just nu kommer
            biltrafiken i Storstockholmsområdet säkert att öka. Jag bor själv
            utanför Södertälje och åker tåg. För några år sedan fick vi 15-minuterstrafik
            på den pendeltågslinje jag åker, nämligen söder ut mot Södertälje.
            Men de sista veckorna har det varit kaos. Nu är turtätheten två
            tåg i timman mot tidigare fyra.
          </note>
          <note>
            Det är många Stockholmsresenärer som säger:
          </note>
          <note>
            "Aldrig mer att jag röstar på ett borgerligt parti, för nu har
            det blivit kaos." Hur kan moderaterna vara med om att försämra
            den kollektivtrafik som man säger sig vilja förbättra så till
            den milda grad som har skett? Hur kan det vara ett led i att skapa
            en bättre miljö i Storstockholm?
          </note>
          <note>
            Jag har också blivit förvånad över att höra om det som äldre
            män brukar vilja ha, nämligen fler vägar.
          </note>
          <note>
            Det ligger inte i tiden längre. Det finns massor med utredningar
            som visar att fler vägar ger mer trafik. Vi kanske ska införa
            det som finns i många andra storstäder, t.ex. London, Hongkong
            och Peking, nämligen biltullar? Är det någonting som herr Skårman
            kan tänka sig?
          </note>
          <note type="speaker">
            Anf. 109 CARL-ERIK SKÅRMAN (m) replik:
          </note>
          <note>
            Fru talman! Det Gudrun Lindvall pekar på visar att vi behöver
            bygga ut kollektivtrafiken. Det var en av mina poänger. Därför
            borde Gudrun Lindvall och andra stödja den moderata majoriteten
            i landstinget som vill satsa 4 ½ miljarder per år de närmaste
            tre fyra åren för att förbättra kollektivtrafiken. Jag vet inte
            vem Gudrun Lindvall argumenterar mot.
          </note>
          <note type="speaker">
            Anf. 110 GUDRUN LINDVALL (mp) replik:
          </note>
          <note>
            Fru talman! Det kan väl inte vara så illa att Carl-
          </note>
          <note>
            Erik Skårman inte vet om att man av ideologiska skäl har lagt
            ut driften av kollektivtrafiken i Storstockholm på ett franskt
            företag som inte klarar av att sköta driften? Företaget har infört
            så pass mycket sämre arbetsförhållanden för lokomotivförare att
            närmare
          </note>
          <note>
            200 har sagt upp sig. Bl.a. togs nio semesterdagar bort i ett
            svep. Scheman lades om så att det blev arbetstider som ingen människa
            kan arbeta med. Det är det som är skälet till att det nu är 30-minuterstrafik
            i stället för 15-minuterstrafik på pendeltågen i Stockholm. Turtätheten
            har minskat till hälften.
          </note>
          <note>
            Det är ett beslut av den borgerliga majoriteten i landstinget
            som har gjort att vi som bor runt Storstockholm i dag har en pendeltågstrafik
            som har blivit betydligt sämre än vad vi har varit vana vid. Hur
            kan ett sådant beslut fattas? Hur kan moderaterna hävda att det
            skapar mindre bilism och bättre miljö?
          </note>
          <note type="speaker">
            Anf. 111 CARL-ERIK SKÅRMAN (m) replik:
          </note>
          <note>
            Fru talman! Gudrun Lindvall lyssnade uppenbarligen inte. Jag
            sade att det återstår mycket att göra för att förbättra trafikens
            miljöeffekter. Gudrun Lindvall borde stödja ansträngningarna att
            förbättra kollektivtrafiken i stället för att stödja miljöminister
            Larsson som vill stoppa utbyggnaden av kollektivtrafiken och andra
            kommunikationsmöjligheter.
          </note>
          <note type="speaker">
            Anf. 112 INGEMAR JOSEFSSON (s) replik:
          </note>
          <note>
            Fru talman! Jag vill ställa en fråga till Carl-Erik
          </note>
          <note>
            Skårman. De flesta bilister åker inte med elbilar eller har ens
            haft möjlighet att åka med elbilar. Vad tror
          </note>
          <note>
            Carl-Erik Skårman att trasslen på tunnelbanan, pendeltågen samt
            prishöjningen kommer att innebära för kollektivresandet i Stockholmsregionen?
            Blir det fler som kommer att åka kollektivtrafik genom dessa berömvärda
            insatser?
          </note>
          <note>
            Vad vill Skårman och moderaterna föreslå för att miljöutsläppen
            från bilarna i Stockholmsregionen ska minska på tio års sikt?
          </note>
          <note type="speaker">
            Anf. 113 CARL-ERIK SKÅRMAN (m) replik:
          </note>
          <note>
            Fru talman! Det är alldeles uppenbart att trassel på tunnelbanan
            och pendeltågen inte befrämjar ökad kollektivtrafik. Det är därför
            som man behöver bygga ut kollektivtrafiken och satsa mer pengar
            på den. Det är därför de 4,5 miljarderna som Elwe Nilsson har
            talat om behövs.
          </note>
          <note>
            Sedan kan det vara svårt att öka kollektivtrafikresandet i Stockholm
            när vi ändå ligger i Europatoppen när det gäller resor med kollektivtrafik
            i högtrafik.
          </note>
          <note>
            Det är givet att bilen måste utvecklas. Motorerna måste förbättras.
            Det sker nu både av oljebolag och av biltillverkare. Vi måste
            också söka efter alternativa drivkällor.
          </note>
          <note type="speaker">
            Anf. 114 INGEMAR JOSEFSSON (s) replik:
          </note>
          <note>
            Fru talman! När det är trassel i kollektivtrafiken, tror Skårman
            då att resandet ökar genom att man höjer priset? Eller kan priset
            möjligen ha samband med användningen av den kollektivtrafik som
            finns?
          </note>
          <note type="speaker">
            Anf. 115 CARL-ERIK SKÅRMAN (m) replik:
          </note>
          <note>
            Fru talman! Det är inte givet att man ökar kollektivtrafikresandet,
            naturligtvis inte. Men det kan göra att man får bättre möjligheter
            att hålla kollektivtrafiksystemet i stånd om man får mer inkomster.
          </note>
          <note>
            Anf. 116 CHARLOTTA L BJÄLKE-
          </note>
          <note type="speaker">
            BRING (v):
          </note>
          <note>
            Fru talman! Det ämne som jag har valt att tala om skulle också
            kunna ha passat i ett regionalpolitiskt block. Men eftersom det
            miljöpolitiska i denna fråga sällan har belysts vill jag debattera
            frågan i dag.
          </note>
          <note>
            Om vi ska lyckas att driva igenom det här projektet och vinna
            över de marknadskrafter som finns måste även miljökämparna vara
            med. Det är politikernas ansvar att se helheten i alla frågor.
            Jag hoppas att miljöminister Kjell Larsson stannar kvar eftersom
            jag hade tänkt att ställa en fråga i slutet av mitt anförande.
          </note>
          <note>
            Det ämne som jag har valt är marksänd digital
          </note>
          <note>
            TV-sändning, ett av 90-talets mest utskällda projekt.
          </note>
          <note>
            Hur kan politikerna satsa skattebetalarnas pengar på någonting
            så dåligt? Det hör vi mestadels.
          </note>
          <note>
            Eftersom jag sitter med i den statliga digital-TV-
          </note>
          <note>
            kommittén och tillhör de politiker som är så utskällda har jag
            anledning att ta till mig den frågan. Men jag känner mig faktiskt
            inte ett dugg orolig därför att digital-TV är bra. Det borde inte
            behöva vara någon tvekan om den saken.
          </note>
          <note>
            Rent tekniskt är marksänd digital TV miljövänlig.
          </note>
          <note>
            Den skapar utrymme för en hållbar utveckling för framtiden vad
            gäller radio- och TV-signaler, men också vad gäller bredbandsutvecklingen
            i glesbygd.
          </note>
          <note>
            Med en utvecklad digital markbaserad sändning kan alla nås av
            bredband, och detta utan att man gräver ned fiberkablar i marken.
            Resandet kan även minska, och folk kan bo kvar och jobba hemifrån
            i stället för att flytta eller ha långa bilresor till jobbet.
          </note>
          <note>
            Genom den markbaserade digitala tekniken är man inte beroende
            av ett kabeluttag i väggen eller en skrymmande parabol. Man behöver
            inte heller, som sagt, gräva ned en fiberoptisk kabel. Med en
            enkel antenn kan tittaren ta emot fler än dagens tre analoga markbundna
            kanaler, och i en framtid kan man dessutom surfa på nätet. Det
            är ett system som når alla.
          </note>
          <note>
            När det gäller just bredbandstekniken har Teracom utvecklat ett
            bredbandsnät i etern som kan tas emot via en mottagare. Nätet
            kan överföra information motsvarande 22 megabit i sekunden, vilket
            är en avsevärd förbättring i förhållande till vad de modem som
            i dag finns kan åstadkomma för oss i glesbygd.
          </note>
          <note>
            Tyvärr är inte systemet interaktivt ännu, men här kan ny bandbredd
            från det analoga nätet i en framtid tas till vara för att förbättra
            systemet. Under uppbyggnaden kan återkoppling ske via telefonnätet
            som redan är väl utbyggt.
          </note>
          <note>
            Därtill kommer att det är mycket billigare att sända digitalt
            än analogt, vilket i sig ger miljövinster.
          </note>
          <note>
            Kvaliteten på bild och ljud är oöverträffad, och kanske framför
            allt: Vi kan också ta ett visst ansvar för innehållet.
          </note>
          <note>
            Miljövinsten i själva signalen är att den digitala signalen kan
            sändas med lägre effekt. Den drar därför mindre energi. En digital
            signal rymmer dessutom flera program än en analog, så per program
            blir både energiförbrukning och annan påverkan per signal mindre.
          </note>
          <note>
            Fru talman! Det talas också om kostnaderna. När televisionen
            introducerades i Sverige på 50-talet kostade en TV-apparat 28
            000 kr omräknat i dagens penningvärde. När mobiltelefonerna kom
            kostade de till att börja med 18 000 kr och datorerna kostade
            runt
          </note>
          <note>
            30 000 kr.
          </note>
          <note>
            Den digitala boxen som gör det möjligt att ta emot den nya tekniken
            och utveckla TV till att bli en enkel dator kostar strax under
            5 000 kr, och givetvis kommer också det priset att sjunka betydligt
            i framtiden.
          </note>
          <note>
            Redan i dag går boxen att hyra för cirka en hundralapp i månaden.
          </note>
          <note>
            Ändå är det få som är villiga att ta på sig dessa utgifter, och
            orsaken till detta är klar: Trots att bild- och ljudkvaliteten
            är överlägsen är det för få program som man kan få in. Interaktiviteten
            och surfandet på nätet är ännu ej så utvecklat, men jag är övertygad
            om att om projektet får en chans så kommer det att fungera.
          </note>
          <note>
            Det kommer att kunna bli en verklig hit.
          </note>
          <note>
            Men hur har det då kunna bli så här tokigt?
          </note>
          <note>
            Alla aktörer som tilldelats utrymme på digital-
          </note>
          <note>
            TV-nätet - bl.a. Jan Stenbeck och hans MTG-kanaler
          </note>
          <note>
            - ställer krav för att sända. De vill inte följa reklamreglerna.
            Det mervärde i fler kanaler som har uteblivit under så här lång
            tid när man har vägrat att sända skapar ju tvekan hos konsumenterna.
            Man känner sig otrygg när det gäller hur det hela kommer att fungera.
          </note>
          <note>
            I stället väljer man en parabol eller att koppla in sig i kabelnätet
            och köpa sig en dator med modem. Från miljösynpunkt är detta katastrofalt.
          </note>
          <note>
            Det är svårt att övertyga folk att investera i något som ännu
            inte är fullt utvecklat eller inte är fullt tillgängligt. Fördelarna
            tycks ännu inte ha överbryggt de hinder som finns. Vi vet alla
            att den nya tekniken kommer. Därför gäller det att använda den
            på ett klokt sätt och att vi politiker - oavsett vilka specialområden
            vi har - försöker att gå samman för att värna yttrandefrihet och
            demokratiska värden samtidigt som vi måste ta till vara miljöaspekterna
            i alla frågor.
          </note>
          <note>
            Beträffande frågan om digital TV-sänd teknik talas det väldigt
            lite om de eventuella miljövinster eller eventuella negativa miljöeffekter
            som denna teknik kan komma att ha. Jag vill därför fråga miljöminister
          </note>
          <note>
            Kjell Larsson om det har gjorts någon miljökonsekvensbeskrivning
            som gäller det här området.
          </note>
          <note type="speaker">
            Anf. 117 SVEN BERGSTRÖM (c):
          </note>
          <note>
            Fru talman! Debatten varierar mellan olika områden i dag. Det
            övergripande temat ska ju vara miljö, och jag tänkte då ägna mig
            åt miljö och transportsektorn.
          </note>
          <note>
            Det är glädjande att miljöministern är här i kammaren dag och
            lyssnar på debatten och att vi kan få en meningsfull dialog med
            regeringen i dessa frågor.
          </note>
          <note>
            I maj 1998 slog riksdagen entydigt fast att transportpolitiken
            i vårt land måste utformas så att den är förenlig med en långsiktigt
            hållbar utveckling. Här ställdes kravet att hela transportsystemet
            ska utformas och fungeras så att vi får en god och hälsosam livsmiljö
            för alla.
          </note>
          <note>
            Nu är det tack och lov inte bara riksdagen som fokuserar alltmera
            på miljöfrågorna. Glädjande nog börjar också alltfler företag
            att se miljöarbetet som en viktig, positiv och nödvändig drivkraft
            i sitt arbete.
          </note>
          <note>
            Det blir allt tydligare att medvetna konsumenter i växande omfattning
            efterfrågar produkter som produceras i företag som är miljöcertifierade
            eller på annat sätt kan styrka ett miljömedvetet arbete.
          </note>
          <note>
            Den hittillsvarande s.k. vintern i Sverige har väl fått många
            av oss att fundera på om inte växthuseffekten redan påverkar vårt
            klimat. Vi vet att om vi långsiktigt ska kunna förhindra en mycket
            mer dramatiskt påverkan av växthuseffekten, måste vi minska utsläppen
            av de s.k. växthusgaserna.
          </note>
          <note>
            Transportsektorn späder på klimatpåverkan, främst genom utsläpp
            av stora mängder koldioxid. Av de svenska koldioxidutsläppen står
            transportsektorn för ca 40 %, därav kommer cirka två tredjedelar
            från vägtrafiken. Dessvärre pekar prognoserna på att vi inte kommer
            att lyckas minska koldioxidutsläppen från transportsektorn, utan
            det mesta pekar på en tioprocentig ökning under de närmaste 20
            åren.
          </note>
          <note>
            Det företagsamma och kretsloppsanpassade samhälle som Centerpartiet
            eftersträvar förutsätter ett grönare transportsystem. Därför vill
            vi i Centerpartiet utveckla kollektivtrafiken, järnvägen och sjötransporterna.
            Vi vill också skapa förutsättningar för gångoch cykeltrafik i
            ökad utsträckning. Vi vill utveckla miljöriktiga biobränslen.
            Vi är också positiva till vägavgifter i storstäderna. Här tycker
            jag nog att
          </note>
          <note>
            Carl-Erik Skårman slirade på beskedet när han fick frågan av
            Gudrun Lindvall. Nu verkar inte Skårman vara kvar här och kan
            därför inte ge ett svar. Annars skulle det ha varit välkommet
            att höra vad Moderaterna säger i den frågan.
          </note>
          <note>
            För att klara de miljömål som satts upp måste användningen av
            fossila bränslen minskas radikalt. En färsk rapport visar att
            i Västeuropa innebär den allt intensivare trafiken att luftföroreningarna
            från vägtrafiken nu ger fler förtida döda än vad trafikolyckorna
            ger.
          </note>
          <note>
            Fru talman! Vilka strategier bör man då följa för att på allvar
            ta sig an utmaningen att förena ett väl fungerande transportsystem
            med en god miljö? För oss i Centerpartiet är det inte den enkla
            lösningen chockhöjda bränslepriser rakt av, med de negativa effekter
            som det skulle få för människor och företag i de delar av landet
            där biltransporter är det enda alternativ som står till buds.
          </note>
          <note>
            När oljebolagen i dag höjer priset till 9 kr per liter är det
            väldigt många människor, för vilka inget alternativ till bilen
            finns, som tycker att smärtgränsen är nådd. Därför menar vi i
            Centerpartiet att vi måste se till att bilen blir en del av ett
            hållbart samhälle.
          </note>
          <note>
            Bilen måste utvecklas för att allt bättre passa in i vår miljövision.
            Bilen ska tillverkas av delar som kan återvinnas eller återföras
            till naturens kretslopp. Bilen ska göras radikalt mer material-
            och energieffektiv.
          </note>
          <note>
            Bilen ska drivas med kretsloppsanpassade bränslen.
          </note>
          <note>
            Bilen som transportmedel kan och måste utvecklas för att fungera
            i kretsloppssamhället.
          </note>
          <note>
            Vilka möjligheter som finns att radikalt förbättra energieffektiviten
            och sänka bränsleförbrukningen illustreras av att det i dag skiljer
            cirka en halv liter per bil i bränsleförbrukning mellan de äldsta
            och de nyaste bilarna. Sverige har en av Europas äldsta bilparker.
            De sämsta bilarna drar mycket bensin eller diesel. Biltillverkarna
            har ett mycket stort ansvar för att snabbare ta fram ännu mer
            bränslesnåla miljöanpassade bilmodeller.
          </note>
          <note>
            Centerpartiet vill för att påskynda denna utveckling höja skrotningspremien,
            som betalas till bilägarna, från dagens 1 500 kr till 8 000 kr.
            Höjningen ska finansieras av skrotningsfonden. En sådan höjning
            skulle, menar vi, drastiskt påskynda utmönstringen av bensinslukarna
            och de sämsta bilarna ur miljösynpunkt.
          </note>
          <note>
            Miljöriktiga drivmedel måste utvecklas ytterligare och introduceras
            systematiskt. Vi tycker att det är mycket positivt att Ford som
            ett led i sin miljösatsning nu lanserar möjligheten att här i
            Sverige beställa vad som kallades Årets bil 1999, Ford Focus,
            som s.k. FFV-bil, Flexible Fuel Vehicle, för etanoldrift.
          </note>
          <note>
            Att det går bra att snabba på den här utvecklingen fick näringsutskottet
            vid sin studieresa i USA nyligen ett exempel på. I Kalifornien
            har man nu slagit fast målsättningen att år 2003 ska 10 % av nybilsproduktionen
            vara fri från miljöfarliga utsläpp.
          </note>
          <note>
            Den typen av väldigt tydliga signaler behövs också här i Sverige.
            Tydliga, långsiktiga och tidsbestämda beslut och mål är klara
            besked till marknad och aktörer. Vi minns debatten om det icke
            klorblekta papperet som påstod vara så besvärligt, närmast omöjligt,
            att producera från pappersindustrins sida.
          </note>
          <note>
            Men när beslutet väl var fattat här i riksdagen blev det också
            snabbt verklighet på marknaden.
          </note>
          <note>
            Fru talman! Vi menar att det är ett utmärkt tillfälle för Sverige,
            när vi tar över ordförandeklubban i EU
          </note>
          <note>
            om mindre än ett år, att driva på för att alla EU:s medlemsländer
            - inte bara de utan naturligtvis också globalt - ska ta täten
            och omsätta de globala miljöoch klimatöverenskommelserna från
            Rio och Kyoto i praktisk handling. EU bör anta en kretsloppsstrategi
            och en handlingsplan för förnybara energikällor. I en sådan handlingsplan
            bör också ingå ett konkret omställningsprogram för miljöriktiga
            drivmedel. En modell kan vara att utarbeta en tioårsplan för systematisk
            övergång till drivmedel som inte är miljöbelastande. Centerpartiet
            vill självfallet också ha praktisk handling här på hemmaplan.
            Det behövs.
          </note>
          <note>
            Det är, som jag sade, glädjande att vi har miljöministern här
            i kammaren i dag. Tidigare har vi mest sett av honom i debattartiklar
            i våra stora dagstidningar. Jag vill, till skillnad från Carl-Erik
            Skårman, säga att jag välkomnar väldigt mycket av det som miljöministern
            där redovisar. Jag läser inte hans artiklar som fan läser bibeln.
            Men jag noterar att miljöministern också vill satsa på kollektivtrafik
            men att man också måste överväga t.ex. biltullar i de stora städerna.
            Detta är vi i Centerpartiet positiva till. Vi är beredda att diskutera
            det konstruktivt.
          </note>
          <note>
            Nu väntar vi på att miljöministern ska lägga fram konkreta regeringsförslag
            här på riksdagens bord. Då kan vi gå från ord till handling i
            miljöpolitiken.
          </note>
          <note>
            Anf. 118 Miljöminister KJELL LARSSON (s)
          </note>
          <note>
            replik:
          </note>
          <note>
            Fru talman! Jag beklagar att jag inte hade möjlighet att vara
            med i den här debatten från början i morse. För två dagar sedan
            fick jag reda på att den skulle äga rum. Jag befann mig i Sundsvall
            från kl 7 till kl
          </note>
          <note>
            23 i går. I dag har vi haft ett regeringssammanträde som jag
            var tvungen att delta i, och jag kan informera kammaren om att
            vi fattade beslut om att frågan om
          </note>
          <note>
            Widgefjordens eventuella exploatering kommer att miljöprövas
            av regeringen.
          </note>
          <note>
            Jag har nu fått besked om att jag inte har rätt att gå in i debatten,
            vilket ju är det vanliga. Därför kommer jag att försöka utnyttja
            de möjligheter som jag har till repliker under den fortsatta debatten.
            Jag beklagar att jag inte får möjlighet att med ett anförande
            delta i debatten, men lovar att försöka göra det vid nästa debattillfälle
            som ges i riksdagen.
          </note>
          <note type="speaker">
            Anf. 119 SVEN BERGSTRÖM (c) replik:
          </note>
          <note>
            Fru talman! Det där var mest teknikaliteter om debattproceduren
            här i riksdagen. Jag beklagar också att miljöministern av protokollet
            förhindras att säga något. Det är lite beklagligt att vi inte
            kan vara så flexibla att det går att ändra på detta. Jag tror
            att det skulle uppskattas av hela kammaren om miljöministern gavs
            tillfälle att säga något mer sammanhållet här från talarstolen.
          </note>
          <note type="speaker">
            Anf. 120 GUDRUN LINDVALL (mp) replik:
          </note>
          <note>
            Fru talman! Det var mycket vackert om trafik och om vad vi vill
            med framtiden. Naturligtvis kan vi vara överens om att vi måste
            finna ett sätt att få fram transportmedel som drivs med miljövänliga
            bränslen.
          </note>
          <note>
            Men sedan är frågan hur vi når dit. Från Miljöpartiets sida vill
            vi använda ekonomiska styrmedel. Vi menar att det måste bli lönsamt
            att vara miljöriktigare, dvs.
          </note>
          <note>
            att om man tar fram något som är miljöriktigt ska det också löna
            sig.
          </note>
          <note>
            Det finns en liten motsättning i det som Sven
          </note>
          <note>
            Bergström säger om att han vill fasa ut de äldre bilarna för
            att därmed öka nybilsförsäljningen. Men då blir det ju mer metaller
            i kretsloppet. Ett av de stora problemen under 1900-talet är att
            det från år 1900
          </note>
          <note>
            fram till nu används 50 gånger mer metaller per år.
          </note>
          <note>
            Det innebär att vi utnyttjar resurserna på ett icke ekologiskt,
            långsiktigt hållbart sätt. Finns det inte en motsättning här?
          </note>
          <note>
            Är inte det också ett sätt att få i gång teknikutvecklingen att
            se till att de fordon som i dag drivs med fossila bränslen faktiskt
            får en kostnad som gör att de nya blir ekonomiskt lönsamma för
            människor att investera i. Om vi kan vara överens om det, hur
            kommer det sig då att Centerpartiet gick emot ökningen av dieselskatten
            med 25 öre, som var en del i den skatteväxling som vi just har
            genomfört?
          </note>
          <note type="speaker">
            Anf. 121 SVEN BERGSTRÖM (c) replik:
          </note>
          <note>
            Fru talman! Gudrun Lindvall tar bl.a. upp två saker som jag vill
            kommentera. Det blir fler metaller i kretsloppet, säger hon, om
            vi får in fler bilar i systemet. Ja, men om Gudrun Lindvall lyssnade
            på vad jag sade i mitt anförande så underströk jag just att vi
            måste utveckla bilen som transportmedel. Vi måste se till att
            den tillverkas av delar som kan återvinnas eller återföras till
            naturens kretslopp.
          </note>
          <note>
            Jag vet inte om Gudrun Lindvall, om man nu ska använda bilen
            i fortsättningen, har något annat sätt att se till att den blir
            kretsloppsanpassad. Vi vill påskynda den här utvecklingen. Vi
            tror att det är bra för miljön att fasa ut gamla, dåliga bensinslukande
            bilar och i stället introducera bilar som är betydligt bättre.
          </note>
          <note>
            Därmed inte sagt att vi ska öka den totala bilmängden, vilket
            tyvärr nu sker år från år. Vi ökar antalet bilar i systemet med
            en och en halv procent om jag minns rätt. Det är ett bekymmer
            som vi måste hantera. Där tror jag att bilavgifter i storstadsområdena,
            där finns det verkligen kollektivtrafik som alternativ, är ett
            effektivt sätt för att styra över transporterna till något annat
            än de gamla bilarna.
          </note>
          <note type="speaker">
            Anf. 122 GUDRUN LINDVALL (mp) replik:
          </note>
          <note>
            Fru talman! Det är helt riktigt som Sven Bergström påpekar att
            antalet bilar ökar. Tyvärr har vi ju ännu så länge inte de här
            bilarna som är kretsloppsanpassade. Från Miljöpartiets sida kan
            jag säga att det är väldigt svårt för mig att se hur metallerna
            ska kunna återföras till naturen. De kretslopp som Centern ofta
            pratar om är sådant som att man gör nya bilar av gamla bilar.
            Det är en annan typ av kretslopp.
          </note>
          <note>
            Det är inte naturliga kretslopp, utan det är industriella kretslopp.
          </note>
          <note>
            Det som också ökar är mängden stora, energislukande bilar. Också
            antalet personbilar som drivs med diesel ökar. Det är naturligtvis
            obehagligt för miljön, för dagens diesel innehåller mycket småpartiklar
            som inte alls är speciellt hälsosamma. Jag har faktiskt mött en
            ganska stor förståelse för just det argumentet; att det finns
            starka miljöskäl för att höja skatten på diesel.
          </note>
          <note>
            Jag fick inte svar på den frågan. Hur kan Centerpartiet å ena
            sidan säga sig vilja ha en skatteväxling, vilja vara på väg mot
            ett ekologiskt hållbart samhälle och vilja få ned växthusgaserna
            och å andra sidan gå emot en höjning av skatten på diesel, som
            faktiskt är den fraktion av de oljebaserade bränslena som är mest
            miljöfarlig och hälsofarlig i dag?
          </note>
          <note type="speaker">
            Anf. 123 SVEN BERGSTRÖM (c) replik:
          </note>
          <note>
            Fru talman! Skillnaden mellan Miljöpartiet och
          </note>
          <note>
            Centerpartiet är möjligen den att vi i och för sig är miljöpartier
            båda två, men vi är något mer praktiskt lagda än Miljöpartiet.
            Jag ser inte riktigt hur Gudrun
          </note>
          <note>
            Lindvall får ihop sin ekvation om bilen t.ex. När det gäller
            dieselskatten tycker vi att en höjning får väldigt negativa konsekvenser
            i praktiken. Vi vet t.ex. att väldigt många bussbolag nu tvingas
            packa ihop. Och vad får det för effekter total sett ur miljösynpunkt
            när man höjer dieselskatten på det sättet tillsammans med höjd
            fordonsskatt? Vi måste hantera det här på ett sådant sätt att
            det inte slår ut, och blir kontraproduktivt som det heter, det
            som är miljöriktigt och bra för miljön.
          </note>
          <note>
            Sedan fick jag inte riktigt svar på hur Miljöpartiet vill ställa
            om bilparken för att kunna gå in i ett kretsloppsanpassat samhälle.
            Jag tror att vi måste skapa miljömedvetna konsumenter. Vi måste
            ha företagare som blir oerhört angelägna om miljön, precis som
            vi har en riksdag som betonar miljöfrågorna. Där ser jag väldigt
            många positiva inslag när nu alltfler företag blir miljöcertifierade.
            Man förstår att man måste ha miljöanpassade produkter för att
            gå hem på marknaden.
          </note>
          <note>
            Anf. 124 ANN-KRISTINE JOHANS-
          </note>
          <note>
            SON (s):
          </note>
          <note>
            Fru talman! Jag tänkte ägna min tid åt att utveckla tanken om
            gröna jobb. De finns i dag, och de behövs än mer i framtiden utifrån
            att vi vill bygga det ekologiskt hållbara samhället. Men vad menar
            vi med gröna jobb? Jo, det gäller bl.a. det här med ny teknik
            och miljövänliga produktionsmetoder. Men det handlar också om
            att förvalta vår viktigaste naturresurs, skogen, och våra naturvärden,
            det vi kan kalla vårt gröna guld.
          </note>
          <note>
            Vi ska förvalta skogen på bästa sätt. Den biologiska mångfalden
            ska stärkas. Skogsområden som har skyddsvärda naturtyper ska skyddas.
            Tillgängligheten för alla människor måste öka så att alla kan
            komma ut i skogen, njuta av naturen och öka sina kunskaper.
          </note>
          <note>
            Men det ska också finnas en produktiv skogsmark. Sveriges utveckling,
            tillväxt och ekonomi bygger mycket på skogsproduktion. Skogen
            hör framtiden till i det ekologiskt hållbara samhället, för vi
            ska använda förnyelsebara resurser och inte tära på vårt jordklot
            som vi gör i dag. Skogen ger stora inkomster om den förvaltas
            och sköts rätt. Men då måste det röjas mer. Det måste gallras
            mer. Det måste avverkas och återplanteras rätt.
          </note>
          <note>
            Världsnaturfondens rapport som presenteras i dag tyder på att
            vi fortfarande har en hel del att göra i
          </note>
          <note>
            Sverige. Vi kan bli mycket bättre. Men vi har också ett bra verktyg.
            Det är skogsvårdslagen, som jämställer miljö- och produktionsmålen.
            Det är ett bra rättesnöre för alla skogsägare, både stora och
            små.
          </note>
          <note>
            Skogsvårdsstyrelserna jobbar med att ge råd, information och
            utbildning till skogsägarna för att vi ska kunna nå de här målen.
          </note>
          <note>
            Skogsvårdsstyrelsen jobbar även med olika former av arbetsmarknadsprojekt
            som natur- och kulturmiljövård, landskaps- och fornminnesvård
            och inventering av vattendrag och fornlämningar. Det har under
            lång tid varit ett viktigt inslag i arbetsmarknadspolitiken. Sedan
            gäller det inte minst skötseln av skogen, t.ex. det här med röjning,
            gallring och plantering.
          </note>
          <note>
            Fru talman! Verksamheten ligger helt i linje med regeringens
            strävan att förena tillväxt, miljö och sysselsättningsmål och
            samtidigt påskynda omställningen till det ekologiskt hållbara
            samhället. Åtgärderna utgår från lokala behov och bedrivs i nätverk,
            vilket skapar lokalt engagemang och stort framtidsvärde.
          </note>
          <note>
            I dag avsätter vi mer och mer skogsmark till naturvårdsområden
            och reservat. Vi har biotopskydd.
          </note>
          <note>
            Allt det här är bra. Men det måste också skötas och förvaltas
            på rätt sätt. Tyvärr har omfattningen av de gröna jobben minskat
            till följd av ändrade regler. Det har gjort att huvuddelen av
            de miljöprojekt som skogsvårdsstyrelserna bedriver inom ramen
            för arbetsmarknadspolitiken riskerar att upphöra.
          </note>
          <note>
            Jag har varit ute med Skogsvårdsstyrelsen i
          </note>
          <note>
            Värmland och tittat på områden som ska avverkas.
          </note>
          <note>
            Där fanns det fornlämningar i form av gravplatser.
          </note>
          <note>
            Om inte dessa platser är utmärkta och finns med på kartorna,
            då frågar jag mig hur vi ska kunna bevara vår historia. Likadant
            är det med de inventeringar av vattendrag som har genomförts.
            Där upptäcks flera skyddsvärda områden. Men de blir inte dokumenterade
            och inlagda på kartor. Hur ska vi då kunna skydda dessa områden
            från avverkning?
          </note>
          <note>
            Det här gör mig bekymrad. I Värmland har vi haft många människor
            i aktiva och bra åtgärder inom skogssektorn, men nu finns det
            små möjligheter att gå vidare på det här sättet. Skogsvårdsstyrelsen
            i Värmland har tagit fram en spännande, kreativ projektidé som
            den kallar Gröna jobb. Genom det här skapas arbetstillfällen i
            glesbygder där arbetslösheten är stor och där det är svårt att
            få jobb utan att tvingas flytta.
          </note>
          <note>
            Projektet Gröna jobb innebär ingen konkurrens med i dag etablerad
            verksamhet, utan det utför arbeten inom områden som ingen längre
            har mutat in. Det här förenar tillväxt, miljö och ekonomi.
          </note>
          <note>
            Fru talman! Låt mig kort få beskriva tankarna bakom det här projektet.
            Skogsvårdsstyrelsen anställer ungefär 200 arbetslösa i tre års
            tid. Utbildning och arbete varvas med syfte att efter de här tre
            åren ska en del starta nya lokala företag inom skogs- och naturvård.
            En del ska anställas av redan etablerad företag.
          </note>
          <note>
            Några exempel på arbetsuppgifter kan vara skogsvård, såsom röjning
            och gallring. Röjningsbehovet är fortfarande väldigt stort i Sverige.
            Vi har inte sett den minskning som vi egentligen vill se. Sedan
            är det plantering och bränning. Vi har en naturvård som behövs
            längs vattendrag. Vi har biotopvård och kulturmiljövård, som vård
            av forn- och kulturlämningar, samt skyltning av de här områdena.
            Vi har inom turismen anläggning av leder och rastplatser, skyltning
            och utveckling av fisketurismen.
          </note>
          <note>
            Grundtanken i Gröna jobb är att den anställde aktivt ska stimuleras
            genom utbildning och mentorskap till att etablera egen verksamhet
            eller utvecklas så att han eller hon kan få jobb i redan befintliga
            företag.
          </note>
          <note>
            Jag tror på den här idén, dels för att Skogsvårdsstyrelsen har
            kunskaper och är duktiga på att bedriva sådana här projekt, dels
            för att det upplägget är så bra.
          </note>
          <note>
            Avslutningsvis, fru talman, kan jag konstatera att gröna jobb
            är en stor del av framtiden i ett hållbart ekologiskt samhälle
            utifrån tillväxtperspektivet där människan sätts i centrum.
          </note>
          <note type="speaker">
            Anf. 125 PATRIK NORINDER (m):
          </note>
          <note>
            Fru talman! Välkommen miljöministern - bättre sent än aldrig.
            Jag beklagar bara att kommunikationerna mellan riksdag och regering
            är så dåliga att miljöministern fick reda på denna debatt för
            två dagar sedan. Själv visste jag om den före jul.
          </note>
          <note>
            Fru talman! Ett av de svenska miljökvalitetsmålen är en giftfri
            miljö. Tyvärr är det ett mål som aldrig kommer att kunna uppnås.
            Det kommer alltid att finnas risker med kemikalier i vår omvärld,
            vare sig de är naturligt förekommande eller framställda av människan.
            Enligt min uppfattning är därför formuleringen av miljömålet olyckligt.
            Jag tror inte på nollvisioner. Det är bättre att ha högt satta
            mål som är realistiska.
          </note>
          <note>
            När detta är sagt är det min bestämda uppfattning att mycket
            kan göras med målinriktat arbete för att minimera risker med kemikalier.
            Det är bara att konstatera att kunskapen om olika ämnens farlighet
            för människor och miljö historiskt har varit bristfällig.
          </note>
          <note>
            Välkända exempel är miljöproblem med bl.a. PCB,
          </note>
          <note>
            DDT och kvicksilver.
          </note>
          <note>
            När vi därför ska lämna över till nästa generation måste stor
            hänsyn tas till risker med vissa kemikalier.
          </note>
          <note>
            Det innebär inte att kemikalier ska undvikas utan hanteras med
            största kunskap och minimalt risktagande, så att tidigare generations
            misstag inte ska vara en belastning.
          </note>
          <note>
            När statsministern i sitt anförande under partiledardebatten
            i går utmålade kemikaliesamhället som något ont som ska bekämpas
            gjorde han ett seriöst miljöarbete en otjänst. Han spär på en
            myt om att kemikalier i allmänhet är farliga. Så är inte fallet.
          </note>
          <note>
            Hela vår livssituation bygger på kemikalier. Kemikalier är inte
            någon motpol till naturen utan en förutsättning. Varje del, varje
            cell, fungerar tack vare en sofistikerad användning av kemiska
            substanser. Kemikalier förekommer i alla delar av miljön.
          </note>
          <note>
            En av de allra viktigaste arbetsuppgifterna för framtiden blir
            att öka kunskapen om kemikalier. Utan kunskap om olika ämnens
            farlighet och förekomst i material och varor kan risker inte minimeras.
            Speciellt måste kunskapen ökas om förekomst och flöden av särskilt
            farliga ämnen. Visserligen ökas denna kunskap ständigt, men det
            saknas fortfarande kännedom om miljöeffekter och även om hälsoeffekter.
            Då det fortfarande finns osäkerhet och avsaknad av data om ämnens
            egenskaper eller samverkanseffekter finns det anledning att öka
            säkerhetsmarginalerna.
          </note>
          <note>
            Detta kan leda till att vissa ämnen måste fasas ut i användning.
          </note>
          <note>
            När det gäller kemikaliesäkerhetsarbetet ska detta utgå från
            riskvärderingar. Det gäller då att finna en lämplig strategi.
            Risker förknippade med kemiska produkter ska balanseras mot nyttan
            med produkterna. Det är inte alltid enkelt att väga olika hälsorisker
            mot miljö- och säkerhetsrisker. Med tanke på hur mycket osäkerhetsfaktorer
            det finns i en risk- och nyttaanalys behöver därför ofta försiktighetsprincipen
            tillämpas. Detta bör dock inte ske utan att man överväger alternativen
            och proportionerna mellan en miljövinst och kostnaderna för att
            genomföra den.
          </note>
          <note>
            Dessutom måste man alltid överväga riskerna med substitution.
            Inte sällan är substituten sämre kända än de ämnen som man överväger
            att byta ut. Därför måste graden av farlighet och riskens storlek
            på ett nyanserat sätt styra produktval och produktutbyte.
          </note>
          <note>
            Riskanalys och dokumenterad kunskap ska vara grunden för substitution.
          </note>
          <note>
            När man väl har definierat vilka ämnen som ska undvikas för att
            reducera risker, är det rimligt att innehållsdeklarera varor så
            att användare själva kan göra produktval. En förutsättning är
            att importerade och svensktillverkade varor deklareras på samma
            sätt för att man ska kunna göra rättvisande och konkurrensneutrala
            jämförelser.
          </note>
          <note>
            Fru talman! När man ser mängden i handeln med varor och kemikalier
            som varje dag passerar nationsgränser och har kännedom om hur
            vindar och vattenströmmar globalt sprider kemikalier är det lätt
            att inse att problem förknippade med kemikalier inte låter sig
            lösas på nationell nivå. Det är endast genom internationell samverkan
            som vi kan få ett effektivt miljöarbete. Ett internationellt samarbete
            blir alltmer viktigt för att man ska undvika dubbelarbete och
            erhålla resultat som annars kanske inte hade kunnat uppnås på
            nationell nivå.
          </note>
          <note>
            En stor del av det framtida arbetet med kemikaliefrågorna kommer
            att ske på den internationella arenan. Exempel på sådana områden
            är insatser i olika
          </note>
          <note>
            FN-organ, att bistå och stödja nya medlemsländer i
          </note>
          <note>
            Östeuropa, ökad utbytestjänstgöring med andra länder, t.ex. att
            placera nationella experter inom EU:s institutioner, ökade insatser
            med globala konventioner, även ökade insatser inom regionala konventioner
            som OSPAR, arbete inom OECD, koordinering av agerandet i det nordiska
            samarbetet och ökade arbetsuppgifter i samband med det svenska
            ordförandeskapet. Jag skulle kunna nämna många fler exempel.
          </note>
          <note>
            Detta visar hur involverat Sverige är i det internationella samarbetet.
          </note>
          <note>
            Den myndighet som har ansvaret är Kemikalieinspektionen, en myndighet
            som i dagsläget till 90 % är finansierad med avgifter från tillverkare
            och importörer.
          </note>
          <note>
            I och med ett under senare år ökat internationellt åtagande blir
            sambandet mellan avgifter och motprestationer allt mindre. Jag
            anser visserligen att principen om att förorenaren ska betala
            ska gälla, men gränsdragningen mellan vad som är myndighetsåtagande
            och företagsanknutna åtaganden är svår.
          </note>
          <note>
            Mer och mer styrs miljöarbetet med kemikalier av politiska ambitioner
            som har allt mindre koppling till företagsanknuten avgiftsskyldig
            verksamhet. Och särskilt tydligt blir detta i fråga om miljömålet
            om en giftfri miljö som inte är finansierat av regeringen.
          </note>
          <note>
            Det gläder mig att se miljöministern här i kammaren. Jag har
            en fråga till honom. Varför har regeringen inte gjort en ekonomisk
            konsekvensanalys av uppdraget till Kemikalieinspektionen? En stor
            del av dess arbetsuppgifter inom den närmaste framtiden kommer
            att ianspråktagas av arbete med miljömålet.
          </note>
          <note>
            Det är då ett anständighetskrav att det borde budgetfinansieras
            och inte inkräkta på övriga ålagda arbetsuppgifter.
          </note>
          <note>
            Jag har också saknat kontakten mellan miljöministern och Kemikalieinspektionens
            styrelse. Min förhoppning är att det kommer att komma till stånd
            snarast. Det är länge sedan styrelsen bad att få ett sammanträffande.
            Kemikaliefrågorna är viktiga.
          </note>
          <note>
            Då alltmer av Kemikalieinspektionens arbete kommer att drivas
            med politiska förtecken och genom internationellt samarbete, måste
            fördelningen i framtiden i allt högre grad finansieras genom statsbudgeten.
            Det är inte rimligt att övervältra politiska ambitioner på en
            internationellt konkurrensutsatt företagsamhet. Redan i dag har
            de svenska företagen en konkurrensnackdel gentemot omvärlden genom
            höga avgifter och skatter. En rimlig fördelning vore kanske att
            avgifter står för 50 % av Kemikalieinspektionens verksamhet och
            att 50 % budgetfinansieras.
          </note>
          <note>
            Anf. 126 Miljöminister KJELL LARSSON (s)
          </note>
          <note>
            replik:
          </note>
          <note>
            Fru talman! Patrik Norinder började med att betvivla miljömålet
            om en giftfri miljö och slutade med att tycka att industrin får
            betala för mycket för Kemikalieinspektionens tjänster. Det är
            möjligt att det finns en liten röd tråd mellan de inledande och
            de avslutande tankegångarna.
          </note>
          <note>
            Kemikaliepolitiken är för den svenska regeringen och för mig
            ett av de allra viktigaste områdena som vi arbetar med. Jag tror
            att man utan vidare kan säga att vi gör det med framgång både
            nationellt, när vi nu håller på att etablera en ny och mer progressiv
            och mer resultatgivande kemikaliepolitik, och internationellt
            där Sverige sedan lång tid tillbaka har varit en ledande kraft
            i arbetet med att utveckla kemikaliepolitiken.
          </note>
          <note>
            Också gentemot dem som då och då försöker skapa en myt om att
            Sverige inte prioriterar miljöfrågorna inför EU-ordförandeskapet
            vill jag, utan att gå djupare in på detta, slå fast att det gör
            vi i högsta grad, inte minst på kemikaliepolitikens område.
          </note>
          <note type="speaker">
            Anf. 127 PATRIK NORINDER (m) replik:
          </note>
          <note>
            Fru talman! Miljöministern, jag betvivlar inte miljömålet men
            jag tycker att formuleringen giftfri miljö är olycklig. Det är
            ett mål som aldrig kommer att uppnås, som jag tidigare sagt.
          </note>
          <note>
            Vi har mycket höga ambitioner i Sverige och det är jag stolt
            över. Jag delar helt de höga ambitioner som vi ska ha inom miljöpolitiken,
            framför allt inom kemikaliepolitiken.
          </note>
          <note>
            Det har blivit så att vårt internationella engagemang har tagit
            överhand i svensk kemikaliepolitik.
          </note>
          <note>
            Men det blir orimligt att övervältra kostnaderna på de företag
            som ska konkurrera internationellt. Det här är en angelägenhet
            som är gemensam för alla människor i Sverige och även en internationellt
            gemensam angelägenhet. Därför tycker jag att en större del måste
            budgeteras så att vi kan driva en verkningsfull kemikaliepolitik.
            Får vi inte medel för detta kan vi inte fullgöra de goda ambitioner
            som regering och Sveriges riksdag har.
          </note>
          <note>
            Anf. 128 Miljöminister KJELL LARSSON (s)
          </note>
          <note>
            replik:
          </note>
          <note>
            Fru talman! Det internationella kemikaliearbetet har tagit överhand,
            säger Patrik Norinder. Nej, jag tror inte det. Jag tror att det
            internationella inslaget i kemikaliepolitiken i och för sig ökar
            men det ökar också därför att kemikaliefrågan blir mer och mer
            internationaliserad till följd av att mer och mer av kemikalier
            sprids i den fria handeln till konsumenter runtom i hela världen.
          </note>
          <note>
            Ett väldigt bra exempel är de bromerade flamskyddsmedlen, som
            nu på ett diffust och svåråtkomligt sätt sprids med allsköns produkter
            - datorer, televisionsapparater, radioapparater, alla möjliga
            former av elektronik, möbler, bilar osv. Det finns för närvarande
            en väldigt stark svensk fokusering på att fasa ut dem och det
            gäller då i Sverige, i Europa och internationellt.
          </note>
          <note>
            Jag har ägnat ganska mycket ansträngningar i mitt internationella
            arbete åt att försöka skapa förståelse hos människor och politiska
            ledare, inte minst i Sydostasien, för den svenska synen på de
            här kemikalierna.
          </note>
          <note>
            Konsekvensanalyser av ekonomiskt och annat slag när det gäller
            Kemikalieinspektionen liksom alla andra myndigheter sker regelbundet
            vid den vanliga beredningen i Regeringskansliet av de uppdrag
            och instruktioner som vi ger till myndigheterna.
          </note>
          <note>
            Jag beklagar också att Kemikalieinspektionen har hamnat långt
            ned på den lista över myndigheter som jag har besökt. Men jag
            har bokat in ett besök på
          </note>
          <note>
            Kemikalieinspektionen den 18 februari och träffar naturligtvis
            gärna styrelsen också.
          </note>
          <note type="speaker">
            Anf. 129 PATRIK NORINDER (m) replik:
          </note>
          <note>
            Fru talman! Tack så mycket för det, miljöministern! Jag ser fram
            emot miljöministerns möte.
          </note>
          <note>
            Jag kan med bestämdhet säga att Kemikalieinspektionens arbete
            med internationella åtaganden har ökat. Det är helt riktigt. Det
            är där vi ska arbeta. Det är det viktiga som vi ska göra. Men
            jag skulle nog vilja ha ett besked från miljöministern om han
            tycker att 90 % inom Kemikalieinspektionens budgetramar ska bekostas
            av företagsamheten. Vi har fått pålagda nya åtaganden. Vi har
            t.ex. nya miljömål. Anser miljöministern att det är rimligt att
            lägga på och inte ta av gemensamma medel?
          </note>
          <note>
            Anf. 130 Miljöminister KJELL LARSSON (s)
          </note>
          <note>
            replik:
          </note>
          <note>
            Fru talman! Jag kan inte säga att just 90 % är den exakt riktiga
            avvägningen. Det är möjligt att det ska vara 95 %, eller kanske
            85 %. Men det är ändå ganska naturligt att kemikalieindustrin
            bär en stor del av kostnaderna för Kemikalieinspektionens hantering.
          </note>
          <note>
            Det följer ganska naturligt av de principer vi har för hur miljökostnader
            av olika slag ska finansieras.
          </note>
          <note type="speaker">
            Anf. 131 GUNNAR GOUDE (mp) replik:
          </note>
          <note>
            Fru talman! Jag blir lite orolig när jag hör hur Patrik Norinder
            hanterar kemikaliefrågan genom att lite slängigt säga att kemikalier
            finns i naturen och att det finns gifter där, så det är väl inte
            så farligt med kemikalier. Av inledningen fick jag intrycket att
            Patrik
          </note>
          <note>
            Norinder inte är riktigt medveten om problemens storlek.
          </note>
          <note>
            I ett ekologiskt system finns det vissa fysiska och kemiska grundförutsättningar
            där arterna har utvecklats och kan ha en bra livsmiljö. Att föra
            in ytterligare
          </note>
          <note>
            "onaturliga" kemikalier i det systemet innebär naturligtvis att
            det ställs mycket stora krav på den som gör det. Lite grann liknar
            det våra krav på läkemedel. För ett företag som tar fram ett läkemedel
            gäller det att kunna bevisa att det inte har skadliga biverkningar.
          </note>
          <note>
            Alla kemikalier som tas upp av levande organismer måste studeras
            på det sättet. Vilka är effekterna?
          </note>
          <note>
            Garanterna för att en produkt/kemikalie inte har negativa effekter
            måste naturligtvis den stå för som tar fram produkten/kemikalien
            och som ser till att den sprids.
          </note>
          <note type="speaker">
            Anf. 132 PATRIK NORINDER (m) replik:
          </note>
          <note>
            Fru talman! Jag kanske kan lugna Gunnar Goude och säga att han
            inte behöver vara så orolig. Jag är väl medveten om problemen
            efter att under lång tid ha jobbat med miljöproblematiken. Jag
            har suttit med i
          </note>
          <note>
            Koncessionsnämnden för miljöskydd och jag har länge suttit med
            i Kemikalieinspektionens styrelse.
          </note>
          <note>
            Vad jag velat föra fram här är en nyanserad bild av de risker
            som finns med kemikalier. Tyvärr förekommer i debatten alldeles
            för mycket av både populistiska och onyanserade uttalanden. Jag
            tror att vi måste försöka få en mer realistisk debatt.
          </note>
          <note>
            Det här ska bygga på kunskap och riskbedömning av kemikalier,
            inte på ett tyckande - något som tyvärr förekommer i debatten.
          </note>
          <note type="speaker">
            Anf. 133 GUNNAR GOUDE (mp) replik:
          </note>
          <note>
            Fru talman! Det gäller naturligtvis då att inte ha en övertro
            på dagens kunskap och möjligheter att göra de riskanalyser som
            Patrik Norinder talar om.
          </note>
          <note>
            Sett till den oerhörda mängd kemikalier som hela tiden dyker
            upp - nya kemikalier på marknaden som förs ut i naturen - och
            den kunskap vi i dag har om hur de verkar, hur de bryts ned, vilka
            nedbrytningsprodukter som uppstår, vilka interaktioner mellan
            de här kemikalierna och andra som redan förts ut som kommer att
            finnas och vilka riskerna är, förstår man att en riskanalys värd
            namnet är omöjlig. Det är alltså en övermäktig uppgift.
          </note>
          <note>
            Det enda som gäller under en lång tid framöver är försiktighetsprincipen
            och en mycket stor återhållsamhet när det gäller att föra ut kemikalier
            i naturen.
          </note>
          <note type="speaker">
            Anf. 134 PATRIK NORINDER (m) replik:
          </note>
          <note>
            Fru talman! Gunnar Goude, vi har ungefär
          </note>
          <note>
            100 000 kemikalier i omlopp i världshandeln. Av dem är ungefär
            2 500 högvolymsämnen. Det är de här viktiga och farliga ämnena
            som vi ska koncentrera oss på. Jag har ingen övertro på detta
            med riskbedömning. Däremot vill jag poängtera vikten av att vi
            skaffar oss kunskap och att de åtgärder som vi sätter in baseras
            på kunskap om ämnena, inte på tro och tyckande.
          </note>
          <note>
            Är det så att vi är osäkra ska vi självklart ha en bred marginal
            här. Dessutom ska vi ha en försiktighetsprincip. Den uppfattningen
            delar jag helt och hållet.
          </note>
          <note type="speaker">
            Anf. 135 GUDRUN LINDVALL (mp) replik:
          </note>
          <note>
            Fru talman! Vi vet ju hur den moderata miljöpolitiken är - man
            sätter inte miljön främst - så det kanske är svårt att argumentera
            mot här.
          </note>
          <note>
            Kemikalieinspektionen fick 3 miljoner extra för år
          </note>
          <note>
            2000, dvs. för i år. Det är något som vi i Miljöpartiet har drivit
            ganska starkt. Vi ser att det finns en hel del åtaganden där Kemikalieinspektionen
            behöver även offentliga medel. Jag vet inte om Patrik Norinder
            är medveten om att man har fått de här pengarna. Det finns väl
            en del som anser att det är lite för mycket men det tycker inte
            vi i Miljöpartiet.
          </note>
          <note>
            Sedan måste jag säga att jag tycker att Patrik
          </note>
          <note>
            Norinders syn på kemikalier är ganska skrämmande.
          </note>
          <note>
            Att en industri ska göra precis den undersökning som
          </note>
          <note>
            Patrik Norinder påfordrar skulle kräva så mycket av den kemiska
            industrin att den närmast skulle tvingas slå igen.
          </note>
          <note>
            Hur ska en industri som vill släppa ut en kemikalie kunna bevisa
            att den inte kommer att få några konsekvenser någonstans i det
            ekologiska systemet?
          </note>
          <note>
            Hur ska sådana riskanalyser gå till? Ska man först ge sig ut
            och prova i liten skala, eller vad?
          </note>
          <note>
            Den enda möjligheten är naturligtvis att ta bort de kemikalier
            som är persistenta, bioackumulerande och toxiska, dvs. att dra
            lärdom av det som vi hittills har kommit till insikt om.
          </note>
          <note type="speaker">
            Anf. 136 PATRIK NORINDER (m) replik:
          </note>
          <note>
            Fru talman! Jag vet inte riktigt vad Gudrun Lindvalls inlägg
            gick ut på. Vad var det som Gudrun
          </note>
          <note>
            Lindvall blev så förskräckligt skrämd av i mitt anförande? Var
            det av riskbedömningen eller av att vi ska fasa ut farliga ämnen,
            dvs. de bioackumulerbara, de toxiska och de persistenta? De ämnena
            ska vi självklart mycket starkt ta i beaktande och försöka få
            bort från vår miljö. Om detta är vi överens. Det finns ingenting
            som skiljer våra uppfattningar där.
          </note>
          <note>
            Vad gäller att jag inte skulle veta vilka medel som har utbetalats
            tror jag i själva verket att jag har mycket bra begrepp om detta.
            Men för att vi i svensk kemikaliepolitik ska kunna klara våra
            åtaganden internationellt kommer det att behövas betydligt mer
            medel. Jag tycker att det är oskäligt att det ska belasta en konkurrensutsatt
            företagsgrupp. Vi ska gemensamt se till att få en bra miljö, och
            för detta behövs det statsbudgetmedel.
          </note>
          <note type="speaker">
            Anf. 137 GUDRUN LINDVALL (mp) replik:
          </note>
          <note>
            Fru talman! Patrik Norinder har uppenbarligen andra synpunkter
            på vad Kemikalieinspektionen behöver än Kemikalieinspektionens
            chefstjänstemän, men det får stå för Patrik Norinder.
          </note>
          <note>
            Det som är skrämmande är att vi helt plötsligt är tillbaka i
            att industrin skulle drabbas så hårt, om vi ställer krav på den
            och att man inte förstår att det inte går att diskutera så detaljerat
            som Patrik Norinder gör. Vi måste ha ett större perspektiv och
            inse att det kemikaliserade samhälle som vi håller på att skapa
            på jorden inte är hållbart. Vi måste helt enkelt ändra hela systemet.
          </note>
          <note>
            Vi kan inte köra vidare med att skapa alltfler och använda alltmer
            av människoframställda kemiska ämnen som naturen och allt levande
            aldrig har haft en chans att anpassa sig till. Vi måste tänka
            om i grunden. Jag noterar ingenting av detta i Patrik Norinders
            anförande, utan där återkommer ett detaljerat resonemang om företagen
            som får betala för mycket och om vem som ska betala vad. Jag hittar
            inte någon vilja att skapa ett ekologiskt samhälle i balans för
            kommande generationer. Det är detta som känns skrämmande.
          </note>
          <note type="speaker">
            Anf. 138 PATRIK NORINDER (m) replik:
          </note>
          <note>
            Fru talman! Jag tror nog att jag har rätt bra på fötterna när
            jag säger att Kemikalieinspektionen kommer att behöva ytterligare
            medel. Jag kan tänka mig att Carina Ohlsson som nästa talare kommer
            att kunna verifiera det.
          </note>
          <note>
            Tyvärr svänger sig Gudrun Lindvall i debatten ofta med saker
            som hon tror att andra inte behärskar, men den här frågan behärskar
            jag ordentligt.
          </note>
          <note>
            Vad gäller kravet på ändring av systemet undrar jag varför vi
            inte ska kunna använda kemikalier. Vad är det för fel med att
            använda kemikalier? Det som vi ska undvika att använda är ämnen
            som är förenade med risker. Om dem ska vi ha kunskap. Gudrun
          </note>
          <note>
            Lindvall måste nog också lära sig att ha lite respekt för kunskap
            och inte bara göra populistiska uttalanden.
          </note>
          <note type="speaker">
            Anf. 139 CARINA OHLSSON (s) replik:
          </note>
          <note>
            Fru talman! Patrik Norinder ifrågasätter målet en riskfri miljö.
            Jag undrar om inte moderaterna ställer sig bakom alla miljökvalitetsmål
            och kommer att verka för att de uppnås.
          </note>
          <note type="speaker">
            Anf. 140 PATRIK NORINDER (m) replik:
          </note>
          <note>
            Fru talman! Självklart ställer vi oss bakom miljökvalitetsmålen,
            men jag tycker inte om formuleringen "en giftfri miljö". Lyssna
            på de orden! Kan
          </note>
          <note>
            Carina Ohlsson garantera att vi inom en generation kommer att
            få en miljö som är giftfri? Jag skulle aldrig våga göra det. Det
            kommer att finnas giftiga ämnen och farligheter i vår miljö och
            i vår närhet, men vi ska minimera riskerna. Vi ska se till att
            få bort de farligaste ämnena.
          </note>
          <note>
            Kan Carina Ohlsson säga att vi kommer att leva i en giftfri miljö?
          </note>
          <note type="speaker">
            Anf. 141 CARINA OHLSSON (s) replik:
          </note>
          <note>
            Fru talman! När man kort beskriver målet en giftfri miljö säger
            man att halterna av ämnen som förekommer naturligt i miljön ska
            vara nära bakgrundsnivåerna och att halterna av naturfrämmande
            ämnen ska vara nära noll. Jag vet självfallet att det finns gifter
            naturligt i miljön. Det finns naturligt i miljön flugsvampar och
            mycket annat som är farligt, men det är inte naturfrämmande och
            finns också med i bakgrundsnivåerna från början. Det gäller att
            komma ned till de nivåerna.
          </note>
          <note>
            Jag besitter inte den kunskapen att jag kan se 25
          </note>
          <note>
            år in i framtiden och kan garantera att vi då ska ha uppnått
            ett visst resultat, men jag lovar att jag ska verka för det här
            på det sätt som jag förmår.
          </note>
          <note type="speaker">
            Anf. 142 PATRIK NORINDER (m) replik:
          </note>
          <note>
            Fru talman! Självklart ställer vi oss bakom miljömålen. Jag säger
            återigen att vi har gjort det. Men jag återkommer till att det
            är fråga om en olycklig formulering. Det visas också av att man
            måste ge en förklaring till vad man menar med en giftfri miljö.
          </note>
          <note>
            Rubriken "en giftfri miljö" borde annars tala för sig själv,
            men man menar inte en giftfri miljö utan får förklara begreppet
            på ett annorlunda sätt, och det är det som är olyckligt.
          </note>
          <note>
            Jag skulle gärna ha sett någon annan formulering av det här miljömålet.
            Jag tycker att det är ett oerhört viktigt miljömål att vi ska
            lämna över en bättre miljö till nästa generation, så att den inte
            behöver ta vara på det som vi har ställt till med. Det bör vara
            målet.
          </note>
          <note type="speaker">
            Anf. 143 CARINA OHLSSON (s):
          </note>
          <note>
            Fru talman! Den 28 april 1999 antog vi här i kammaren 15 nya
            miljökvalitetsmål för Sverige. Det blir nu en spännande utmaning
            för oss att i praktisk handling jobba för att nå målen utifrån
            de kunskaper och roller som vi som individer och beslutsfattare
            har tillsammans med företag, kommuner, organisationer och myndigheter
            - ja, alla i vårt samhälle.
          </note>
          <note>
            För att nå målen behöver ännu fler öka sina kunskaper på natur-
            och miljöområdet - det gröna kunskapslyftet, som statsministern
            talade om i går i partiledardebatten. Dessutom bör forskningens
            roll på området stärkas och forskningen ges utökade resurser för
            att generationsmålet ska kunna nås, dvs. att de stora miljöproblemen
            ska vara lösta inom en generation.
          </note>
          <note>
            Jag skulle nu vilja ägna tiden åt miljömålet en giftfri miljö.
            Inom en generation ska miljön vara fri från metaller och andra
            ämnen som skapats eller utvunnits av samhället och som kan hota
            människors hälsa eller den biologiska mångfalden. Den giftfria
            miljön måste omfatta miljön i vid bemärkelse, dvs.
          </note>
          <note>
            allt från naturmiljön till tätortsmiljön inklusive inomhusmiljö
            och arbetsmiljö.
          </note>
          <note>
            För visst blir man upprörd när man läser att bristfälliga mätmetoder
            hittills har dolt sambandet mellan ohälsa och arbete på arbetsplatser
            där man exponeras för isocyanater som orsaker astma, allergier
            och försämrad lungfunktion.
          </note>
          <note>
            Bristande kunskaper om vad som händer vid uppvärmning av produkter
            innehållande plastämnen samt ofullständig varuinformation gör
            att många arbetstagare i dag utsätts för isocyanater i sin arbetsmiljö.
          </note>
          <note>
            Okunskapen gör att många drabbas och får lämna arbetslivet i
            förtid.
          </note>
          <note>
            Jag tycker att vi här ska ta de fackliga kraven på åtgärder på
            allvar. De kraven är följande: förbättring av forskningen, varuinformation
            och utbildning, regler och resurser för tillsyn samt mätningar.
          </note>
          <note>
            Detta borde alla kunna ställa upp på. Det kan väl varken vara
            socialt, ekologiskt eller ekonomiskt uthålligt för ett företag
            att i dag år 2000 i välfärdens
          </note>
          <note>
            Sverige medvetet utsätta personal för hälsoskadliga ämnen.
          </note>
          <note>
            Fru talman! Jag skulle kunna räkna upp många exempel på miljögifter
            som hotar hälsan och naturen.
          </note>
          <note>
            Larmen har kommit tätt den senaste tiden: om ökning av bromerade
            flamskyddsmedel i bröstmjölk, dioxinskandalen, kadmium i strömming,
            bly i fyrverkerier i samband med millenniefirandet m.m.
          </note>
          <note>
            Därför måste vi nu våga välja väg. Vi som beslutsfattare måste
            våga ta på oss den rollen, nämligen att fatta beslut när så behövs,
            som t.ex. när det gäller att fasa ut de farligaste ämnena och
            skärpa kraven på företagen när det gäller varuinformation och
            att de skaffar sig mer kunskap om alla tiotusentals ämnen på marknaden.
            Vi måste fatta beslut som begränsar och sätter upp riktvärden
            för ämnen som betyder mycket för miljöbelastningen.
          </note>
          <note>
            Avsaknaden av politiska beslut och bristen på ansvar kan leda
            till att människors hälsa och den biologiska mångfalden hotas
            och att fel grupp får stå för kostnaderna. Det måste vara förorenaren
            som betalar.
          </note>
          <note>
            En intressant fråga i detta sammanhang är den som
          </note>
          <note>
            Jonathan Lash, ledare för ett miljöforskningsinstitut i
          </note>
          <note>
            Washington, ställde i DN häromdagen. Han frågar:
          </note>
          <note>
            Hur kan vi försäkra oss om att marknadssystemet skyddar resurser
            som t.ex. skog, när den och andra naturresurser ingår i ett system
            - det ekologiska -
          </note>
          <note>
            som inte har något ekonomiskt värde kopplat till sig?
          </note>
          <note>
            Ja, den frågan tål att fundera på!
          </note>
          <note>
            En del säger att vi inte kan gå före, utan måste vara i fas med
            andra länder, för annars är inte de svenska företagen konkurrenskraftiga.
            Här anser jag att man kan spåra brist på både framtidstro och
            visioner.
          </note>
          <note>
            Att satsa på bra miljö och det hållbara ekologiska samhället
            kommer att löna sig, och lönar sig redan nu, både för de företag
            som satsar på miljöriktig produktion, processer och arbetssätt
            och naturligtvis för naturen, miljön och människors hälsa.
          </note>
          <note>
            Torsdagen den 16 december kunde man läsa i Finanstidningen att
            företag har noterat ett ökat intresse från både finansmarknaden
            och kunderna för hög nivå på miljöinformation. Det har även blivit
            ett säljargument. Kunderna är angelägna om att företagen, i det
            här fallet skogsindustrin, jobbar med de här frågorna. Därför
            är det viktigt att man har kontroll, säger man vidare.
          </note>
          <note>
            Naturligtvis är det så att samtidigt som vi måste våga gå före
            ska Sverige driva miljöfrågorna på EU-
          </note>
          <note>
            nivå och även globalt, för problemen är ju gränsöverskridande,
            och det har störst effekt om många tar itu med problemet, helst
            samtidigt. När det gäller kemikaliefrågorna finns det också ett
            stöd för att ta itu med dessa på EU-nivå.
          </note>
          <note>
            Jag tycker också, som flera, t.ex. Eskil Erlandsson och Gudrun
            Lindvall, redan har sagt här i dag i debatten, att kemikaliefrågorna
            ska prioriteras under det svenska ordförandeskapet i EU, och det
            är ju just vad regeringen redan har bestämt, vilket verifierades
            av miljöminister Kjell Larsson tidigare. Miljökommissionär Margot
            Wallström har också pekat ut denna fråga som en av fem prioriterade.
            Hon säger att en ny kemikaliestrategi ska presenteras i år. Bevisbördan
            ska vändas, märkningen ska bli tydligare och hälsofarliga ämnen
            ska rensas bort om det finns ersättningsämnen.
          </note>
          <note>
            Beträffande den tidigare debatten om medel till
          </note>
          <note>
            Kemikalieinspektionen så kom det mer medel, precis som Gudrun
            Lindvall påpekade i ett replikskifte, till
          </note>
          <note>
            Kemikalieinspektionen. Vad Kemikalieinspektionen kommer att behöva
            för att vi ska nå en giftfri miljö kan man ju inte definitivt
            ta ställning till förrän man vet vilka delmålen är. Det finns
            ju förslag nu, och utifrån dem är det beräknat vad som skulle
            kunna gå åt. Men det har ju inte beslutats än hur delmålen kommer
            att se ut, så i den frågan måste vi nog avvakta.
          </note>
          <note>
            Fru talman! Låt oss bygga det gröna folkhemmet, som är både socialt,
            ekonomiskt och ekologiskt uthålligt!
          </note>
          <note type="speaker">
            Anf. 144 GUDRUN LINDVALL (mp) replik:
          </note>
          <note>
            Fru talman! Jag tycker att det är mycket bra att det kommer upp
            en socialdemokratisk ledamot som pratar just om kemikaliesidan.
            Det är viktigt att det här är en fråga som verkligen lyfts fram
            hela tiden, därför att jag ser det som att ett av de stora globala
            hoten är just kemikalieanvändningen, vid sidan om klimatförändringarna
            naturligtvis.
          </note>
          <note>
            Jag har en fråga till Carina Ohlsson. Enligt min uppfattning
            skedde det en hel del i Sverige på kemikaliesidan från slutet
            av 80-talet och fram till ungefär
          </note>
          <note>
            1995. Men sedan har det tyvärr blivit stiltje. Då började vi
            fasa ut en del kemikalier. Nuvarande talman
          </note>
          <note>
            Birgitta Dahl var med om att lägga fram en proposition som i
            vissa lägen var ganska precis vad gällde vilka ämnen som skulle
            fasas ut. Det var både ämnen och grundämnen. Tyvärr kan vi se
            att det som skedde vid medlemskapet var att Sverige fick vissa
            undantag.
          </note>
          <note>
            Det som har hänt är att vi står och stampar vid undantagen. Tyvärr
            har Sverige inte haft några möjligheter att gå vidare. Nu kan
            vi läsa i tidningen att
          </note>
          <note>
            Holland har överklagat till EU-domstolen det faktum att Sverige
            har fått ett fortsatt kadmiumförbud fram till 2002, och menar
            att det strider mot den fria rörligheten. Vilka kommentarer har
            Carina Ohlsson till detta?
          </note>
          <note type="speaker">
            Anf. 145 CARINA OHLSSON (s) replik:
          </note>
          <note>
            Fru talman! Jag håller inte riktigt med om bilden, att det inte
            har hänt någonting sedan 1995.
          </note>
          <note>
            På svenska företag jobbar man väldigt mycket med de här frågorna.
            Man ligger långt framme när det gäller förfining av teknik och
            har kommit ned på låga nivåer när det gäller utsläpp. Men naturligtvis
            finns det väldigt mycket kvar att göra.
          </note>
          <note>
            När det gäller vår roll i EU och hur långt vi hade kommit vid
            inträdet, tycker jag naturligtvis att man ska få ha kvar en hårdare
            lagstiftning, som vi har. Så jag kan hålla med Gudrun Lindvall
            på det området.
          </note>
          <note type="speaker">
            Anf. 146 GUDRUN LINDVALL (mp) replik:
          </note>
          <note>
            Fru talman! Jag hoppas att vi också kan vara överens om att en
            av de viktigaste uppgifterna som vi har i EU är att se till att
            det finns en möjlighet för länder att gå före. Såvitt jag kan
            se så är det ett av de sätt man har att skapa teknikutveckling.
            Vi kan bara se den teknikutveckling som skedde när Sverige införde
            ett förbud mot tri. Helt plötsligt fanns det möjligheter, t.o.m.
            så enkla metoder som att använda vattenånga för att rena kretskort
            i stället för tri. Just att Sverige inte kan gå före i EU är ett
            hot mot den fortsatta utvecklingen. Jag hoppas att vi kan vara
            överens om att det är någonting som Sverige ska verka för.
          </note>
          <note>
            Jag undrar också: Kan Carina Ohlsson tänka sig att vi faktiskt
            ska försöka pressa systemet och fasa ut ämnen som vi anser absolut
            inte hör hemma i ett ekologiskt hållbart samhälle även om EU sätter
            sig emot det, för att visa att det faktiskt går om man vill?
          </note>
          <note type="speaker">
            Anf. 147 CARINA OHLSSON (s) replik:
          </note>
          <note>
            Fru talman! Jag sade redan i mitt anförande att jag anser att
            Sverige ska gå före om man har möjlighet och att vi som politiker
            också ska driva på den utvecklingen. Jag tror också att det ofta
            lönar sig rent ekonomiskt för företagen. Jag tror inte att det
            är någon belastning. Många gånger drivs tekniken framåt och man
            får konkurrenskraftiga varor.
          </note>
          <note>
            Det har jag själv sett konkret exempel på i min förra roll när
            jag var kommunpolitiker. När det gällde att härda sågblad använde
            man förut en metod med kemikaliehärdning. Sedan ställde kommunen
            krav på att man inte fick släppa ut så mycket kemikalier, och
            då kom företaget fram till en ny metod med vakuumhärdning som
            naturligtvis inte släppte ut några kemikalier.
          </note>
          <note>
            Jag tror att vi på många olika nivåer och i våra olika roller
            kan driva på utvecklingen, och det ansvaret vilar ju på hela samhället,
            inte bara på oss beslutsfattare.
          </note>
          <note>
            Frågor om trygghet
          </note>
          <note type="speaker">
            Anf. 148 GUN HELLSVIK (m):
          </note>
          <note>
            Fru talman! Jag vill börja med att uttrycka min tillfredsställelse
            över att justitieministern går mot strömmen och till skillnad
            från sina regeringskolleger visar ett intresse för att delta i
            den allmänpolitiska debatten. Detta uppskattar jag och - det är
            jag övertygad om - även övriga riksdagsledamöter.
          </note>
          <note>
            Vi ska nu debattera frågor om trygghet. Vad är då trygghet, vad
            ger trygghet och vad är påverkbart genom politiska beslut? En
            förutsättning för trygghet är möjligheten att kunna försörja sig
            själv och de sina.
          </note>
          <note>
            En annan förutsättning är möjligheten att kunna påverka sitt
            eget liv och göra sina egna val. En tredje förutsättning är att
            mötas med respekt för den egna kroppen, tanken och egendomen.
            En fjärde förutsättning är vetskapen om att friheten för mitt
            land och därmed för min person inte är hotad.
          </note>
          <note>
            Tyvärr upplever många i Sverige brister i dessa förutsättningar.
            Alltför många i dagens Sverige saknar möjligheten att leva på
            sin lön. Väldigt få familjer har möjlighet att själva bestämma
            hur tiden ska fördelas mellan förvärvsarbete och hemarbete och
            likaså har få möjlighet att välja annan omsorgsform för sina barn
            än den kommunala barnomsorgen. Med ett försvar under avveckling
            får vi också räkna med att människor i framtiden inte kan känna
            säkerhet mot hot utifrån.
          </note>
          <note>
            Trygghetsdebatten ska emellertid inledas med en diskussion om
            rättstrygghet, varför jag inte vidare ska diskutera övriga trygghetsfrågor.
            Men jag måste tyvärr konstatera att många människor i dag inte
            känner trygghet mot brott eller trygghet i vetskapen att om man
            drabbas kommer det offentliga att reagera för offret och mot gärningsmannen.
          </note>
          <note>
            När jag började fundera över dagens debatt hade jag nyligen nåtts
            av budet att justitieutskottets första ordförande, Astrid Kristensson,
            gått bort. Astrid
          </note>
          <note>
            Kristensson har alltid varit en god förebild för mig både som
            kvinna och kriminalpolitiker. Det är väl känt att Astrid Kristensson
            fick smeknamnet
          </note>
          <note>
            "batongmormor". Många tror nog att detta namn förärades henne
            som skällsord på grund av hennes krav på lag och ordning. Så är
            inte fallet. Smeknamnet fick Astrid Kristensson av fängelsedömda,
            som betraktade henne som en fast men rättvis människa och som
            ville markera sin respekt för henne genom denna utnämning. Som
            sann humanist krävde Astrid
          </note>
          <note>
            Kristensson fasthet och tydlighet i kriminalpolitiken.
          </note>
          <note>
            Hade fler lyssnat på henne under 1970-talet och tagit till sig
            hennes tankar, då skulle Sverige i dag ha varit fridfullare och
            tryggare.
          </note>
          <note>
            Fru talman! I början av veckan fick jag ett brev från en ung
            man, Henric Carlsson i Karlskrona. Han går första året på samhällsprogrammet
            och gör ett projektarbete om ungdomssnatteri. Bl.a. har han gjort
            en enkät om snatterier bland 15-18-åringar och frågat om de tycker
            att det är legitimt att snatta. Enligt svaren han fått är det
            många av dem som snattar som tycker att det är legitimt. Deras
            förklaring är främst att det inte är någon som reagerar och att
            inget händer. Även de som åkt fast tycker inte att det gör så
            mycket mer än att kanske föräldrarna blir arga.
          </note>
          <note>
            Fru talman! Hur ska vi få ett tryggare samhälle om vi inte ser
            till att unga som visar bristande respekt för sina medmänniskor
            möts av en tydlig reaktion? Vi moderater har lagt fram åtskilliga
            förslag om ökade möjligheter att ingripa mot unga på glid och
            även om en skärpning av föräldrarollen. Jag undrar om justitieministern
            skulle vara intresserad av att vi på allvar startar en dialog
            om ungdomskriminalitet.
          </note>
          <note>
            Fru talman! En rättsstat förutsätter att utförda brott utreds
            och lagförs. För ett gott resultat krävs att vi har tillräckligt
            med poliser. Häromdagen kunde vi läsa om ett polisområde i Stockholmsregionen
            som hade fem av sjutton polistjänster besatta. Det kommer att
            dröja åtskilliga år innan vi har tillräckligt med utbildade poliser
            för att besätta ens de polistjänster som dagens snäva budget ger
            utrymme för.
          </note>
          <note>
            Enligt säkerhetschefen i Gävle kommun hyr kommunen in vakter
            från ett privat bevakningsföretag för att förebygga ungdomsbråk
            på helgkvällarna.
          </note>
          <note>
            Vakterna patrullerar i områden där det är extra mycket bråk.
            Kommunens säkerhetschef kommenterar denna åtgärd med följande:
            "Vi hyr deras tjänster under några kritiska timmar på fredags-
            och lördagsnätter." Han är medveten om att vakternas uppgifter
            kan uppfattas som polisarbete. Men, säger han:
          </note>
          <note>
            "polisens resurser är för små. Det kan ta timmar innan de kommer
            till ett ställe där ungdomarna bråkar. Om de kommer alls." Även
            om jag är av uppfattningen att polisen inte ensam kan stå för
            tryggheten mot brott anser jag det oacceptabelt att polisarbete
            tas över av andra. Säkerhetschefens ord säger mycket om dagens
            kris för rättstryggheten.
          </note>
          <note>
            Vi måste få möjlighet att anställa administrativ personal och
            därmed avlasta våra poliser för att lösa en del av de akuta problemen
            och också i en snabbare takt öka antalet utbildningsplatser på
            polisutbildningen för att klara problemen även på sikt. Justitieministern
            och även statsministern har uttalat sig för en ökning av budgeten
            för polisen. Rimligen, om uttalandena är seriösa och inte lika
            ihåliga som förra vårens löften visade sig vara, har frågan bearbetats.
          </note>
          <note>
            Jag vill därför att justitieministern redovisar hur planerna
            ser ut.
          </note>
          <note>
            Det räcker emellertid inte med poliser för en rättssäker och
            framgångsrik lagföring. Det krävs t.ex.
          </note>
          <note>
            också att vittnen vågar ställa upp. Tyvärr upplever vi allt oftare
            att människor inte är beredda att utsätta sig för de risker de
            tror följer med ett vittnesmål. Det är väsentligt att vi ökar
            vittnens trygghet och markerar mot varje form av hot mot vittnen.
            Vilka åtgärder planerar justitieministern att genomföra? Jag förstår
            exempelvis inte varför socialdemokraterna motsätter sig det moderata
            förslaget om en skärpning av straffet för övergrepp i rättssak,
            som enligt min mening borde jämställas med mened. Kan justitieministern
            förklara vad som gör mened allvarligare än hot mot vittnen?
          </note>
          <note>
            Denna vecka har vi nåtts av uppgiften att det i
          </note>
          <note>
            Stockholms län ägt rum nästan ett butiksrån om dagen. En guldsmed
            har hittats död i sin butik i centrala
          </note>
          <note>
            Stockholm. Vid ett besök före jul i en urhandel här i
          </note>
          <note>
            Stockholm blev jag informerad om den otrygghet både ägare och
            anställda upplevde efter att ha drabbats av rån. Det är oacceptabelt
            att så många ska behöva uppleva otrygghet i sina arbeten. Med
            omfattande teknisk skyddsutrustning och samverkan inom handeln
            gör affärsmännen själva vad de kan för att skydda sin personal.
            Vad gör justitieministern?
          </note>
          <note>
            Fru talman! Om jag är rätt informerad har regeringen i dag beslutat
            att uppdra åt Domstolsverket att vidta åtgärder för sammanläggning
            av Jakobsbergs och Sollentuna tingsrätter. En stor del av höstens
            debatt på rättsväsendets område ägnades åt domstolsväsendet och
            dess framtida organisation. Vi är många som har efterlyst principer
            för utvecklingen och förändringsarbetet.
          </note>
          <note>
            En sådan plan, eller i varje fall en skrivelse, är aviserad från
            regeringen denna vår. Jag tycker att det är mycket egendomligt
            att regeringen föregriper de motioner och den debatt som rimligen
            blir följden av en sådan skrivelse. Det är med stor besvikelse
            jag noterar att justitieministern tydligen har utnyttjat sin formella
            rätt och inte lyssnat på riksdagen.
          </note>
          <note type="speaker">
            Anf. 149 KIA ANDREASSON (mp) replik:
          </note>
          <note>
            Fru talman! Vi har haft diskussioner tidigare om just vad som
            ska göras för att förebygga ungdomskriminaliteten, som Gun Hellsviks
            här var inne på. Som jag uppfattade Gun Hellsviks inlägg är det
            mest repression som gäller för att få bukt med ungdomskriminalitet.
          </note>
          <note>
            Men Gun Hellsvik nämner inte den grundläggande skillnaden i synsätt
            i förhållande till Miljöpartiet.
          </note>
          <note>
            Det gäller barns trygghet innan det går så långt så att de hamnar
            i kriminalitet. Det måste till insatser och resurser för det.
            Det är bl.a. fråga om tid och fler vuxna.
          </note>
          <note type="speaker">
            Anf. 150 GUN HELLSVIK (m) replik:
          </note>
          <note>
            Fru talman! Kia Andreasson borde rimligen som ledamot i justitieutskottet
            veta att jag och övriga moderater år efter år har väckt omfattande
            motioner just om hur vi ska hantera ungdomskriminalitet. Om Kia
          </note>
          <note>
            Andreasson har läst våra motioner bör hon också ha noterat att
            en stor del av vår text och våra förslag bygger på frågor som
            ligger utanför rättsväsendet.
          </note>
          <note>
            Bl.a. talar vi om en familjepolitik där föräldrarnas roll kan
            stärkas. Det hoppas jag att Kia Andreasson och jag är överens
            om. Föräldrarna är de viktigaste i det brottsförebyggande arbetet.
            Vi har också pekat på skolans roll i arbetet för att skapa trygga
            barn. Jag är helt överens med Kia Andreasson att det finns en
            koppling mellan avhållsamhet från brott och trygghet.
          </note>
          <note>
            Men eftersom en minuts talartid inte räcker att beskriva det
            omfattande innehållet i vår motion föreslår jag att Kia Andreasson
            friskar upp minnet.
          </note>
          <note type="speaker">
            Anf. 151 KIA ANDREASSON (mp) replik:
          </note>
          <note>
            Fru talman! Jag vet att moderaterna i justitieutskottet bl.a.
            har lagt fram förslag om ungdomsfängelser. Det förslaget har inte
            fått stöd från Miljöpartiet eftersom den entydiga forskningen
            säger att fängelsestraff inte har den betydelsen när det gäller
            väldigt unga personer.
          </note>
          <note>
            Forskningen har också visat att det inte är så enkelt som det
            låter när man kommer med förslag med repressiv inriktning. Det
            saknas också forskning när det gäller de insatser som görs mot
            de unga och det resultatet man uppnår. Det är faktiskt ett outforskat
            område. Där behövs det mycket mer forskning innan vi kan vara
            säkra på att just dessa åtgärder hjälper.
          </note>
          <note>
            Det är därför det också behövs flera sorters åtgärder. Nu har
            vi t.ex. också gjort den skärpningen att det sociala måste gå
            in och beskriva vad man gör med de unga. Det är ju ett steg i
            riktning mot att få veta vad som egentligen är det bästa.
          </note>
          <note type="speaker">
            Anf. 152 GUN HELLSVIK (m) replik:
          </note>
          <note>
            Fru talman! Kia Andreasson nämner inte att vi moderater var först
            med att plädera för medling. Kia
          </note>
          <note>
            Andreasson nämner inte heller att vi moderater var först med
            att plädera för familjegruppskonferenser, något som jag i dag
            uppfattar att merparten står bakom. När det gäller medling fick
            vi till slut igenom vårt förslag i riksdagen.
          </note>
          <note>
            Jag har uppfattat att Kia Andreasson och jag är överens om att
            det behövs frihetsberövande. Kia
          </note>
          <note>
            Andreasson har röstat för den lag som säger att unga människor
            som gör sig skyldiga till allvarligare brott ska kunna överlämnas
            till särskild ungdomsvård. Vi menar att frihetsberövandena ska
            kallas vid sina rätta namn. I förarbetet till förslaget om överlämnade
            till särskild ungdomsvård står det att vårdbehovet saknar betydelse.
            Vad är detta för tydliga budskap till unga människor när man ska
            frihetsberöva dem? Man vågar inte tala om att man frihetsberövar
            dem på grund av att de har skadat sina medmänniskor. I stället
            kallar man det för vård. Dessutom har vi sett hur det ser ut med
            den där vården på en del håll.
          </note>
          <note type="speaker">
            Anf. 153 ALICE ÅSTRÖM (v):
          </note>
          <note>
            Fru talman! I dag ska vi debattera frågor om trygghet. Då är
            det ofrånkomligt att hela debatten kommer att hänga ihop och ha
            ett samband. Nu ska vi debattera rättstryggheten och rättsväsendet.
            Och det går inte att lyfta fram rättsväsendet och trygghetsfrågorna
            utan att titta på samhällsutvecklingen.
          </note>
          <note>
            Fru talman! För att människor ska kunna uppleva trygghet är det
            oerhört viktigt att vi politiker inte exploaterar människors rädsla.
            Jag upplever att under de senaste årens debatt har kriminalitet
            och brottslighet använts i politiska syften. Ett exempel tyckte
            jag att jag fick höra från talarstolen i dag också. Man skissar
            upp en falsk hotbild och diskuterar att ungas syn på brott skulle
            vara något oroväckande. Vidare säger man att brottsligheten bland
            unga exploderar nu och att brottsligheten hela tiden ökar.
          </note>
          <note>
            Fru talman! Ändå vet vi från statistik att brottsutvecklingen
            under 90-talet inte har ökat på det sätt som det påstås i den
            politiska debatten. Att inte våga titta på hur utvecklingen faktiskt
            ser ut är också ett sätt att skapa otrygghet för människor. Massmedierna
            exploaterar gärna de våldsbrott som förekommer. Det är sida upp
            och sida ned i tidningar där man använder sig att dessa grova
            våldsbrott för att sälja sina tidningar, och det är TV-program.
            På det här sättet skapar man en otrygghet hos människor.
          </note>
          <note>
            Fru talman! Med det här menar jag inte att brottsligheten inte
            är ett allvarligt problem. Varje ökning av brottsligheten är ett
            stort problem. Det är ett stort problem när vi ser att våldsbrottsligheten
            blir grövre.
          </note>
          <note>
            Det är någonting som vi måste ta ansvar för.
          </note>
          <note>
            Ett problem har varit att rättsväsendet, som är konservativt
            i hela sin uppbyggnad, är en ganska trög apparat att förändra.
            Den har genomgått alldeles för lite förändringar tidigare. Nu
            måste vi anpassa rättsväsendet till ett modernt samhälle. Vi har
            fått ändra polisutbildningen för att anpassa polisens yrkesroll
            till det nya samhället och till de behov som finns. Det har skapat
            stora problem inom poliskåren. Detta har skett samtidigt som man
            har varit tvungen att göra besparingar.
          </note>
          <note>
            Åklagarväsendet har genomgått en stor förändring och en stor
            omorganisation och fungerar bra i dag.
          </note>
          <note>
            Domstolsväsendet är inne i precis samma process.
          </note>
          <note>
            Vi i Vänsterpartiet vill framöver se en kontinuerlig utveckling
            och förändring inom rättsväsendet som hela tiden pågår för att
            man inte ska behöva genomgå dessa stora förändringar och processer
            som har skett.
          </note>
          <note>
            Fru talman! I dag när vi ska prata om trygghet i samhället ska
            jag lyfta upp en grupp. Det är den grupp som i dag skapar otrygghet,
            nämligen de kriminella, de som begår brott och kränker andra människor.
            Om vi ska komma någonstans i utvecklingen och om vi ska kunna
            skapa trygghet, måste vi också våga titta på den här gruppen och
            se vilken trygghet de kriminella har. Hur ser deras levnadsförhållanden
            ut?
          </note>
          <note>
            Det har gjorts en undersökning av fångarnas levnadsförhållanden.
            Där tror jag att vi kan lära oss mycket om hur vi i grund och
            botten ska kunna förändra detta, fru talman.
          </note>
          <note>
            Jag ska ta några exempel från utredningen. En av sju fångar saknar
            fullbordad utbildning. I den övriga befolkningen är det en av
            hundra. Före frihetsberövandet var tre av fyra fångar utan anställning.
            I resten av befolkningen är det tre av tio. Tre av tio fångar
            saknade egen bostad före frihetsberövandet jämfört med fyra av
            hundra i den övriga befolkningen. En av åtta fångar hade under
            det senaste året utsatts för våld som har krävt läkarbehandling.
            Detta ska ställas mot mindre än en av hundra i hela befolkningen.
            Den siffran säger också att mycket av brottsligheten och våldsbrottsligheten
            är någonting som pågår mellan de kriminella. En kriminell löper
            mycket större risk att bli utsatt för våld än vad befolkningen
            i genomsnitt gör.
          </note>
          <note>
            Fångarnas situation framstår som allvarlig när man ser alla brister
            och alla problem sammantagna.
          </note>
          <note>
            Om vi ska kunna skapa trygghet i samhället tror jag att det är
            dessa brister som vi måste möta på ett mycket tidigare stadium.
            Därför är det som visas i den senaste välfärdsundersökningen allvarligt.
            Den visar hur oerhört hårt neddragningarna drabbar. Vi vet att
            barn som har särskilda behov inte får dem tillgodosedda. Vi vet
            att barn som mår psykiskt dåligt kan få stå i väntekö i ett år.
          </note>
          <note>
            Jag tror att vi kan lära oss väldigt mycket av att studera hur
            våra fångar ser ut i dag. Hur ser deras levnadsförhållanden ut?
            Hur ser deras bakgrund ut?
          </note>
          <note>
            Om vi kan möta det och skapa trygghet på dessa områden för de
            barn som växer upp i dag, kommer vi att kunna minska kriminaliteten.
          </note>
          <note>
            Fru talman! Jag vill avsluta med att säga att rättsväsendet också
            behöver mer resurser. Vi behöver fler poliser, och vi behöver
            mer pengar till domstolsväsendet. Vi behöver få hela rättskedjan
            att fungera.
          </note>
          <note>
            Under de senaste åren har man återigen kunnat tillföra medel
            till rättsväsendet. Men vi står också inför ett vägval. Ska vi
            bara svara på de ökade problemen i samhället genom att öka resurserna
            till rättsväsendet och tro att det kommer att lösa problemen?
          </note>
          <note>
            Vi står inför det vägvalet. Ska vi kunna möta de trygghetsproblem
            som finns i samhället och skapa ökad trygghet för alla krävs det
            att vi har en realistisk bild av hur mycket vi kan satsa på rättsväsendet,
            av hur mycket vi behöver satsa på barnpsykiatrin, av hur mycket
            vi måste satsa på att barn som går i skolan får en fullvärdig
            utbildning.
          </note>
          <note>
            Vi får inte tro att trygghet enbart skapas genom mängder av poliser
            på gatorna. Trygghet skapas när vi får trygga människor i samhället
            som får växa upp under bra levnadsförhållanden och när man från
            samhället kan möta de människor som har problem och behov på ett
            bra sätt. Då har vi kommit en bra bit på väg för att öka tryggheten
            i Sverige.
          </note>
          <note type="speaker">
            Anf. 154 GUN HELLSVIK (m) replik:
          </note>
          <note>
            Fru talman! Först vill jag instämma i det sista som
          </note>
          <note>
            Alice Åström sade, att trygghet för våra barn är en förutsättning.
            Men då hoppas jag också att Alice
          </note>
          <note>
            Åström är överens med mig om att en förutsättning för sådan trygghet
            är en trygghet i familjerelationen, som förutsätter att föräldrar
            känner att de har rådighet över sina liv.
          </note>
          <note>
            Sedan var Alice Åström oroad över att jag redovisade den undersökning
            som gymnasisten Henric
          </note>
          <note>
            Carlsson i Karlskrona hade genomfört. Henric Carlsson och jag
            är oroade över den attityd som kom fram i undersökningen, nämligen
            att de som hade snattat själva tyckte att det var legitimt, att
            allt var i sin ordning.
          </note>
          <note>
            Jag undrar om inte Alice Åström oroar sig över att denna attityd
            finns och är utbredd bland just dem som gör sig skyldiga till
            snatteri och om inte Alice Åström är beredd att kämpa mot en sådan
            attityd.
          </note>
          <note type="speaker">
            Anf. 155 ALICE ÅSTRÖM (v) replik:
          </note>
          <note>
            Fru talman! Jag ska börja med det sista. Det är självklart inte
            positivt om ungdomar tycker att snatteri inte är något problem.
            Det är självklart att vi hela tiden måste försöka lära våra barn
            och unga vad som är rätt och fel. Men jag tror att det är fel
            att framställa det som om det i dag har skett en förändring i
            Sverige, som om ungdomar i dag inte tror på lag och ordning och
            har blivit mer kriminella eller normlösa. Jag tror att det är
            att ge fel bild av dagens ungdom.
          </note>
          <note>
            När vi beskriver ungdomar i dag kan det låta som om de inte tar
            ansvar. Jag möter väldigt många ansvarstagande unga som verkligen
            vet vad som är skillnaden mellan rätt och fel.
          </note>
          <note>
            När det gäller tryggheten i familjen är föräldrarna viktigast.
            Det är också viktigt att föräldrarna kan göra sina val. Men i
            de fall där det går snett för de unga är det ofta familjesituationen
            som är det stora problemet, och det kan man inte möta.
          </note>
          <note type="speaker">
            Anf. 156 GUN HELLSVIK (m) replik:
          </note>
          <note>
            Fru talman! Det är inte bara jag som uttrycker oro.
          </note>
          <note>
            Jag vill påpeka att den unge mannen, Henric Carlsson, skrev till
            mig eftersom han själv hade blivit oroad. När de unga själva blir
            oroade tycker jag att det finns skäl för oss att ta det på allvar.
          </note>
          <note>
            Det glädjande är att Henric Carlsson, och naturligtvis merparten
            av våra unga, har denna uppfattning och reagerar mot de andra
            attityderna. Det om något är en garanti för att det kanske kan
            bli bra i framtiden
          </note>
          <note>
            - en mycket bättre garanti än att höra lite mer 68-
          </note>
          <note>
            flummig diskussion om kriminalpolitik.
          </note>
          <note type="speaker">
            Anf. 157 ALICE ÅSTRÖM (v) replik:
          </note>
          <note>
            Fru talman! När Gun Hellsvik själv avslutar med att säga att
            merparten av ungdomarna reagerar och inte har den synen skiljer
            det sig lite grann från den hotbild som Gun Hellsvik framförde
            här tidigare.
          </note>
          <note>
            När det gäller 68-flummighet måste jag säga något om högern och
            moderaterna, som ständigt pratar om föräldrarna och föräldrarnas
            ansvar. Får de välja privata dagis och privata lösningar, och
            satsar man på familjen, så kan det lösa de här problemen.
          </note>
          <note>
            De barn jag möter, som sedan hamnar på ungdomshem och på fängelser,
            är ofta barn från missbruksmiljöer, barn som misshandlas av sina
            föräldrar, barn som utsätts för sexuella övergrepp, osv. Gör man
            en undersökning på våra anstalter och tittar på hur de intagnas
            familjeförhållanden under uppväxten såg ut handlar bristerna där
            inte om att föräldrarna inte fick välja privat dagis i stället
            för kommunalt. Det är helt andra sociala problem.
          </note>
          <note>
            Högern säger ständigt: Satsa på familjen så löser det sig! Men
            då lämnar vi de här barnen ensamma i familjer där de bryts ned
            ännu mer, och det kan aldrig vara någon lösning.
          </note>
          <note type="speaker">
            Anf. 158 GUNNEL WALLIN (c) replik:
          </note>
          <note>
            Fru talman! Alice Åström tog upp fångarnas situation. Vad görs
            åt detta i dagens kriminalvård? Besparingarna, som Alice Åström
            också nämnde tidigare, har varit och är så tuffa att det inte
            finns mycket kvar av rehabiliteringsmöjligheter. Vi har också
            sett en undersökning av hur många förbrytare som återfaller. Här
            borde vi ha en kraftig satsning, särskilt på förstagångsförbrytare
            men även en möjlighet att komma tillbaka.
          </note>
          <note>
            Jag anser att vi måste visa respekt för våra medmänniskor. Vi
            vuxna måste vara förebilder och ge rätt signaler om vad som är
            rätt och fel. Det kan gälla både snatteri och annat.
          </note>
          <note type="speaker">
            Anf. 159 ALICE ÅSTRÖM (v) replik:
          </note>
          <note>
            Fru talman! Jag kan bara instämma i att vi vuxna måste vara goda
            förebilder och ge rätt signaler. Jag sade också mycket tydligt
            här att jag inte anser att det inte skulle vara ett bekymmer om
            man inte ser vad som är rätt och fel. Men jag tycker också att
            det är viktigt att lyfta fram att ungdomar generellt sett har
            mycket bra attityder.
          </note>
          <note>
            När det gäller besparingar inom kriminalvården och de satsningar
            som skulle behöva göras där - och det sade jag också i själva
            budgetdebatten - beklagar jag att vi inte har kunnat få mer pengar
            till kriminalvården. Det behövs göras stora satsningar, och det
            behövs göras mer när det gäller behandlingssidan.
          </note>
          <note>
            Men jag tycker också att det är viktigt att peka på att när vi
            redan i dag ser ungdomar som inte avslutar skolan, när vi ser
            ungar som börjar hamna snett, måste vi satsa. Vi kan inte vänta
            ända tills de har hamnat inom kriminalvården. Det är där vi har
            vägvalet och kan avgöra var vi ska satsa pengarna.
          </note>
          <note>
            Jag vill gärna satsa mer pengar på kriminalvården, men jag vill
            också se till att det finns pengar att satsa på kommunen och de
            unga som ger exakt samma signaler som när det gäller fångarnas
            levnadsförhållanden. Jag tänker inte vänta tills de är inom kriminalvården
            innan de får hjälp.
          </note>
          <note type="speaker">
            Anf. 160 GUNNEL WALLIN (c) replik:
          </note>
          <note>
            Fru talman! Jag vill säga att man samtidigt ju också kan satsa
            på brottsförebyggande arbete. Men vi kan aldrig komma ifrån att
            vi har den situation vi har inom kriminalvården och de människor
            som finns där. De kan man ju inte bara kasta bort, utan vi måste
            göra något åt den situationen. Man måste göra bådeoch.
          </note>
          <note type="speaker">
            Anf. 161 ALICE ÅSTRÖM (v) replik:
          </note>
          <note>
            Fru talman! Jag delar definitivt den uppfattningen.
          </note>
          <note>
            Jag sitter själv i Kriminalvårdsstyrelsen och ser hur hårt besparingarna
            slår. Jag önskar också att det fanns mer pengar inom kriminalvården.
            Jag menar att vi måste satsa på de människor som finns där. Vi
            måste försöka göra både-och.
          </note>
          <note>
            Men jag måste ändå poängtera att vi står inför ett vägval. Om
            jag har 100 kr kan jag bestämma mig för att använda 90 kr av dem
            för att försöka lösa de problem som redan har uppstått. Men jag
            kanske måste lägga undan 30 kr därför att jag vet att de saker
            som kommer framöver också behöver resurser.
          </note>
          <note>
            Vi måste kunna satsa ute i kommunerna. Vi måste kunna se till
            att de barn som far illa får stöd och hjälp.
          </note>
          <note>
            Men jag hoppas också att vi till nästa budget ska kunna satsa
            mer pengar på kriminalvården och de människor som redan har farit
            illa i systemet för att försöka ge dem möjlighet att rehabiliteras
            och komma tillbaka i samhället.
          </note>
          <note type="speaker">
            Anf. 162 ROLF ÅBJÖRNSSON (kd):
          </note>
          <note>
            Fru talman! Jag tänker ta upp ett mer tekniskt problem, som är
            väl så viktigt med tanke på allas vårt ansvar med anledning av
            Förintelsen.
          </note>
          <note>
            På senare tid har uppkommit en debatt om huruvida svenskar bosatta
            i Sverige som deltagit i Förintelsen ska kunna lagföras i Sverige
            i dag.
          </note>
          <note>
            Mot detta har invänts att hur allvarliga brotten än är är de
            preskriberade. Sverige har inte som andra västländer sett till
            att under löpande preskriptionstid besluta om förlängning av preskriptionstiden.
          </note>
          <note>
            Enligt allmänt vedertagna rättsprinciper, och då framför allt
            legalitetsprincipen, är det inte möjligt att i nuläget besluta
            om utökad preskription eller att preskription över huvud taget
            inte är möjlig.
          </note>
          <note>
            Fru talman! Allmänt sett skulle man kunna säga att krigsförbrytelser
            som folkmord är av en sådan brottskaraktär att de enligt naturrättsliga
            principer alltid kan beivras.
          </note>
          <note>
            Redan Nürnbergrättegångarna byggde på att under nazitiden lagliga
            handlingar blev förklarade som olagliga och straffvärda.
          </note>
          <note>
            Ett problem kan vara att Sverige efter kriget lagstiftat om brott
            mot folkrätten och aktivt tagit ställning till vad som ska vara
            straffbart och dessutom vilken preskriptionstid som ska gälla.
            I ett sådant läge måste det vara svårt, men inte helt omöjligt,
            att falla tillbaka på naturrättsliga resonemang.
          </note>
          <note>
            Fru talman! Vad man i dag under alla förhållanden kan göra är
            att utreda preskriptionstiden för framtida brott mot folkrätten,
            och då överväga att helt slopa reglerna om preskription samt att
            tillträda Europakonvention nr 82 av den 25 januari 1974 om ickepreskription
            av brott mot mänskligheten och av krigsbrott.
          </note>
          <note>
            Fru talman! Man skulle också kunna överväga en lagstiftning av
            innebörd att lagföring av tidigare begångna men preskriberade
            folkrättsbrott kan ske, men att ansvar ej kan utkrävas. Detta
            i syfte att bringa klarhet i vad som har skett, ett slags sanningskommission
            men inom ramen för det reguljära rättsväsendet.
          </note>
          <note>
            Ett dylikt förfarande finns redan i dag enligt § 37
          </note>
          <note>
            lagen om unga lagöverträdare, vilken syftar till att i rättegång
            klarlägga vad den minderårige, som inte uppnått straffmyndighetsåldern,
            gjort sig skyldig till, s.k. bevistalan.
          </note>
          <note>
            Tack, fru talman!
          </note>
          <note type="speaker">
            Anf. 163 GUNNEL WALLIN (c):
          </note>
          <note>
            Fru talman! Brottsligheten har i dagens Sverige nått en sådan
            nivå att den märkbart påverkar människors välfärd och livskvalitet.
            Många säger att de inte vågar ge sig ut efter mörkrets inbrott.
            Man vågar inte vittna. Man är rädd för att ens butik ska rånas.
            T.o.m.
          </note>
          <note>
            poliserna är rädda för den växande nazismen. De känner sig hotade.
          </note>
          <note>
            Rättsväsendet klarar inte av att bryta brottskurvan och ge människor
            den trygghet de har rätt att kräva.
          </note>
          <note>
            Vi måste alla hjälpas åt, och hjälpas åt att förebygga brott.
            Det räcker inte med bara uttalande, utan det krävs handling.
          </note>
          <note>
            De ideella insatserna i det brottsförebyggande arbetet är stora,
            och de fyller en stor funktion.
          </note>
          <note>
            Men det behövs också närpoliser som har på sitt ansvar att hålla
            ihop och driva fram det brottsförebyggande arbetet. Men det är
            allt färre närpoliser på dessa positioner. Hur ska detta förklaras
            när just det brottsförebyggande arbetet ska lyftas fram inför
            ordförandeskapet i EU?
          </note>
          <note>
            År 1994 infördes ju närpolisorganisationen. Den ställde vi i
            Centerpartiet oss bakom. Vi tror på den idén. Men den måste naturligtvis
            ges förutsättningar att fungera. Det måste finnas poliser på tjänsterna.
          </note>
          <note>
            Jag har vid flera tillfällen från denna talarstol påtalat situationen
            om brist på poliser. Nu är det värre än någonsin.
          </note>
          <note>
            Jag kan ta Skåne som exempel. Där sker det nu ytterligare en
            omorganisation - jag vet inte vilken i ordningen - där närpoliserna
            flyttas om till utryckningsenheter. Det är så på flera håll inom
            den skånska polisen.
          </note>
          <note>
            Närpoliserna är ju navet i den brottsförebyggande verksamheten.
            Det är sagt att 40 % av deras tid ska användas till just det brottsförebyggande
            arbetet i stor samverkan.
          </note>
          <note>
            Det finns inte poliser att få tag på säger polischeferna. Det
            har vi tidigare hört från de norra delarna av
          </note>
          <note>
            Sverige. Nu är det likadant över hela landet. Även de som tog
            beslutet att stoppa polisutbildningen under två år inser säkert
            att det var ett felaktigt beslut. Det är bara att konstatera.
            Men om man har fattat ett felaktigt beslut måste man ju rätta
            till det, och det tar tid.
          </note>
          <note>
            De 50 platserna till Umeå, som enligt löfte ska startas i höst,
            är bra. Men det är bara en liten del. Det räcker inte. Utbildningen
            behöver utökas på fler ställen.
          </note>
          <note>
            Vi vet alla att medelåldern är hög bland poliserna.
          </note>
          <note>
            Det tar tid att bara hinna ifatt pensionsavgångarna.
          </note>
          <note>
            Det tar också två och ett halvt år att genomföra en utbildning.
            Vad gör vi under tiden?
          </note>
          <note>
            Centerpartiets förslag är att anställa civila. Det finns t.ex.
            många inom försvaret som har en kompetens som är välbehövlig att
            komplettera inom polisväsendet.
          </note>
          <note>
            Låt de poliser som finns göra det som de är bra på. Låt poliserna
            ute på fältet själva bestämma när de ska arbeta. Poliserna måste
            ju finnas när medborgarna har som störst behov. Det måste finnas
            poliser i alla kommuner. Det måste finnas poliser som kan komma
            ut när invånarna ringer. Om man blivit rånad, utsatt för våld
            eller stöld, kan man inte bara få svaret: Vi har tyvärr ingen
            bil att skicka ut.
          </note>
          <note>
            Fru talman! En annan sak som jag vill lyfta fram är att det inte
            får vara plånboken som styr så att de kommuner som har råd att
            anställa ordningsvakter och installera larm kan köpa trygghet.
          </note>
          <note>
            Enligt en rapport är omsättningen för vaktbolagens verksamhet
            lika stor som, eller kanske större än, polisens del av budgetkakan.
            Man kan ställa sig frågan, som en BRÅ-forskare gjorde: Är detta
            en början till privatisering av rättsväsendet? Från Centerpartiets
            sida är vi mycket oroade över denna tendens.
          </note>
          <note>
            Fru talman! Låt oss förbättra arbetsmiljön för att behålla de
            poliser vi har. Att vara polis är ett utsatt yrke. Man tar stora
            risker. Det är ett dygnetruntarbete som sliter hårt. Vi får inte
            förbruka vår personal.
          </note>
          <note>
            Alltfler av offentliganställda, där vi finner många som arbetar
            inom rättsväsendet, får symtom som utbrändhet och stress. Det
            gagnar ingen. Det gäller poliser.
          </note>
          <note>
            Det gäller åklagare. I veckan kunde man läsa om en chefsåklagare
            som hade 80 timmars övertid i november.
          </note>
          <note>
            Det gäller domare, t.ex. i hovrätterna, som varje vecka måste
            använda en del av helgen till hemarbete.
          </note>
          <note>
            De behöver egentligen ha tid till eftertanke inför formandet
            av beslut, så att det blir beslut med kvalitet. Det är det vi
            medborgare förväntar oss.
          </note>
          <note>
            Just nu arbetas det febrilt i Domstolsverket med besparingar
            på mellan 8 och 15 %. De mindre tingsrätterna har den högsta procenten
            och det är detsamma som att lägga ned dem och centralisera tingsrättsorganisationen.
          </note>
          <note>
            Centerpartiet vill varna för att göra om samma misstag inom Domstolsverket
            som man har gjort hos polis och åklagare, att säga upp civil personal.
          </note>
          <note>
            Justitieministern sade i ett interpellationssvar under tisdagen
            att riksdagen inte hade några invändningar mot sammanslagningen
            av Jakobsbergs och
          </note>
          <note>
            Sollentuna tingsrätter. Jag är förvånad över den tolkningen.
            Jag har i alla fall en reservation tillsammans med flera andra
            där vi säger att vi vill se ett helhetsförslag efter en utvärdering
            av de försök som pågått och ha upp beslutet på riksdagens bord
            innan förändringarna görs. Att ta bit för bit, som det görs nu
            i
          </note>
          <note>
            Domstolsverkets och regeringens regi, utan någon plan, gagnar
            inte verksamheten.
          </note>
          <note>
            Domartjänster kan inte sägas upp. Besparingarna görs i så fall
            på övrig personal. Vem ska då göra deras arbete? Domarna har inte
            den kompetensen och dessutom blir timpenningen hög.
          </note>
          <note>
            Fru talman! Det har påannonserats mer medel i vårbudgeten till
            rättsväsendet. Det tycker jag är positivt. Men vi måste se hela
            verksamheten mer långsiktigt för att upprätthålla rättstryggheten
            och ta vara på den kompetens som finns inom vårt rättsväsende.
          </note>
          <note>
            Vad ska de ekonomiska resurserna till domstolarna i t.ex. vårbudgeten
            användas till? Dessa borde väl vara med i helhetsarbetet för att
            få samverkan och långsiktighet i rättsarbetet.
          </note>
          <note type="speaker">
            Anf. 164 KIA ANDREASSON (mp) replik:
          </note>
          <note>
            Fru talman! Detta liknar en budgetdebatt, en genomgång av alla
            områden inom rättsväsendet. Men det skulle väl handla om trygghet.
            Det var väl det som var temat.
          </note>
          <note>
            Jag återkommer till rättsväsendet. Enbart mer pengar till rättsväsendet
            kan inte ge trygghet i samhället, även om det finns brister, som
            Gunnel Wallin har redovisat. I inledningen på sitt anförande pekar
            hon på att brotten ökar, att vi inte kan stävja dem och att ingen
            vågar vittna. Det är också farligt att vi politiker ger en sådan
            bild. Det skapar rädsla och rädsla ger inte trygga människor.
            Det anser jag vara mycket farligt.
          </note>
          <note>
            Vi måste som politiker nyansera oss, speciellt vi i justitieutskottet
            som har kunskaper. Det är inte alla brott som ökar. Vissa brott
            ökar och andra brott minskar. Det är inte så att människor i stor
            utsträckning inte vågar vittna. Det har hänt i vissa fall som
            tidningarna har uppmärksammat. Men jag tycker att det är farligt
            om vi som är politiker också skapar den rädsla som massmedierna
            gärna vill ge sken av.
          </note>
          <note type="speaker">
            Anf. 165 GUNNEL WALLIN (c) replik:
          </note>
          <note>
            Fru talman! Först och främst kan jag säga att just att det finns
            polis i varje kommun inger invånarna där trygghet.
          </note>
          <note>
            Jag talar också i min inledning om brottsförebyggande arbete.
            Brottsförebyggande arbete ska göras i bred samverkan, men det
            är polisen som har uppgiften att hålla ihop det. Man kan inte
            bara förlita sig på de ideella krafterna, utan det måste vara
            någon som håller ihop arbetet. De ideella krafterna orkar hålla
            på ett tag, men inte en längre tid.
          </note>
          <note type="speaker">
            Anf. 166 KIA ANDREASSON (mp) replik:
          </note>
          <note>
            Fru talman! Trygghet kan inte bara skapas av antalet poliser,
            utan det handlar naturligtvis om hur poliserna arbetar och vad
            det är viktigt att dessa poliser gör.
          </note>
          <note>
            Man kan inte prata generellt heller, för det ser väldigt olika
            ut i olika geografiska delar av verksamheten. Det är det jag efterlyser,
            att vi inte generaliserar så mycket och angriper i stort, utan
            att vi också selekterar informationen så att den ger en riktig
            bild.
          </note>
          <note type="speaker">
            Anf. 167 GUNNEL WALLIN (c) replik:
          </note>
          <note>
            Fru talman! Jag har varit på många olika ställen i landet och
            mött just de här farhågorna, så det är inte något specifikt för
            det ena eller det andra stället. Det är oro ute i verksamheten.
            Då måste man tala om det.
          </note>
          <note>
            Det vore fel att undanhålla detta, särskilt på den här platsen.
            Man måste tala om hur situationen är, beskriva den.
          </note>
          <note>
            Jag tror att man behöver arbeta förebyggande och att parterna
            inom rättsväsendet måste finnas som en viktig ryggrad i vår rättstrygghet.
          </note>
          <note>
            (forts. 3 §)
          </note>
          <note>
            Ajournering
          </note>
          <note>
            Kammaren beslutade kl. 13.54 att ajournera förhandlingarna till
            kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            2 § Frågestund
          </note>
          <note type="speaker">
            Anf. 168 TALMANNEN:
          </note>
          <note>
            Regeringen företräds i dag av vice statsminister
          </note>
          <note>
            Lena-Hjelm Wallén, jordbruksminister Margareta
          </note>
          <note>
            Winberg, utrikesminister Anna Lindh, statsrådet
          </note>
          <note>
            Mona Sahlin och utbildningsminister Thomas Östros.
          </note>
          <note>
            Välkomna fram.
          </note>
          <note>
            Vice statsministern besvarar allmänpolitiska frågor. Frågorna
            till övriga statsråd förutsätts beröra deras respektive ansvarsområden
            inom regeringen.
          </note>
          <note>
            Ordet är omedelbart fritt.
          </note>
          <note>
            Telia
          </note>
          <note type="speaker">
            Anf. 169 LENA EK (c):
          </note>
          <note>
            Fru talman! Min fråga riktar sig till vice statsministern och
            berör ett TT-meddelande om försäljningen av Telia. Man har refererat
            att delar av Telia ska börja säljas ut redan i vår. Det tycker
            vi är bra. Försäljningssumman ska delat användas till amorteringen
            av statsskulden, som kostade oss 114 miljarder förra året, och
            också till att ta ett statligt ansvar för digital allemansrätt.
          </note>
          <note>
            Vi har likvärdiga kommunikationer när det gäller vägar, post
            och telefoni i Sverige. Vi måste också ha likvärdiga möjligheter
            för datakommunikation. En enkel ISDN-uppkoppling som är mindre
            än bredband kostar 2 000 kr i en stad. Jag har sett offerter på
          </note>
          <note>
            51 000 kr, 43 000 kr och 76 000 kr för småföretag utanför städerna.
            Det är en ren diskriminering av landsbygden.
          </note>
          <note>
            Min fråga är: Är regeringen beredd att se till att försäljningen
            av Telia kommer att delvis användas till att skapa en reell digital
            allemansrätt?
          </note>
          <note>
            Anf. 170 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Jag tror att vi ska ta en fråga i taget.
          </note>
          <note>
            Först ska vi besluta hur vi ska förfara med Telia. Det här ser
            regeringen som en praktisk och en taktisk fråga, kan man säga,
            för det handlar om stora pengar.
          </note>
          <note>
            Vi ska naturligtvis förfara med Telia så att vi får ut så mycket
            som möjligt av detta företag. Något beslut är alltså inte fattat
            om försäljning av Telia ännu.
          </note>
          <note>
            Den andra delen av frågan är att vi håller på och ser över hela
            området med bredband och hur vi ska ha det med IT-tekniken. Det
            som har kallats digital allemansrätt är en väsentlig del i detta.
            Vi är naturligtvis intresserade av en sådan infrastruktur att
            också glesbygder kan begagna sig av den nya tekniken.
          </note>
          <note type="speaker">
            Anf. 171 LENA EK (c):
          </note>
          <note>
            Fru talman! Det kommer att betyda otroligt mycket. När man talar
            om pengar i det här fallet är kostnaden för avfolkningen av över
            200 av landets kommuner, som det är i dag fråga om, självklart
            väldigt stor både för människorna som bor där och för statskassan.
            Den här tekniken skulle ge en möjlighet att använda distansdiagnostik
            inom sjukvården, distansutbildning för att skolbarnen ska kunna
            få läsa samma språk som i städerna.
          </note>
          <note>
            Därför blev jag ganska bestört när näringsministern tidigare
            talade om att det förslag som fanns gäller bredbandskommunikation
            med en lina in i kommunen, i stort sett till kommunkontoret, men
            det är någonting som marknaden redan har ordnat. Det viktiga är
            att man tar ett ansvar för ytterändarna i nätet.
          </note>
          <note>
            Jag tolkar vice statsministerns svar som att det finns en beredskap
            för att ta ansvar för att ge de här bygderna en möjlighet att
            själva klara sin överlevnad genom att de får tillgång till samma
            infrastruktur som andra.
          </note>
          <note>
            Anf. 172 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Vi vet att det alltid vad gäller glesbygdsfrågor
            handlar om att hjälpa glesbygden med infrastruktur. Det är i väldigt
            hög grad hjälp till självhjälp. Den synen har vi också när vi
            griper oss an den nya tekniken och de möjligheter som det ger
            för glesbygd.
          </note>
          <note>
            Nu kommer hela det här frågesjoket att hanteras under våren.
            Det bereds inom Regeringskansliet. Det kommer en proposition så
            småningom. Vi ska då se:
          </note>
          <note>
            Vad är statens roll, vad är det offentligas roll och vad är det
            kommersiellas roll? Jag vill inte föregripa de ställningstaganden
            som ska göras senare i vår.
          </note>
          <note type="speaker">
            Anf. 173 LENA EK (c):
          </note>
          <note>
            Fru talman! Det är en väldigt viktig signal till både företag,
            Norrbottens landshövding och enskilda människor att regeringen
            har en viljeinriktning och den förståelse för den här problematiken
            som svaret faktiskt ger uttryck för som jag tycker är mycket positivare
            formulerat än det som näringsministern tidigare givit. Därför
            skulle jag vilja tacka för svaret.
          </note>
          <note>
            Välfärdsbokslutet
          </note>
          <note type="speaker">
            Anf. 174 ARNE KJÖRNSBERG (s):
          </note>
          <note>
            Fru talman! För några dagar sedan presenterade
          </note>
          <note>
            Joakim Palme och hans medarbetare någonting som kallas välfärdsbokslut
            för 90-talet. På en fråga från en journalist där han skulle sammanfatta
            det svarade han att först blev det mycket sämre, och nu har det
            blivit lite bättre. Det var Joakim Palmes sammanfattning.
          </note>
          <note>
            Då har jag en fråga till vice statsministern: Ser vice statsministern
            några möjligheter att fortsätta att göra det lite bättre utan
            att vi förtar oss? I så fall, vad vill vice statsministern sätta
            i första hand? Vad ska vi göra först om vi inte kan göra allt
            samtidigt, och det tror jag inte att vi kan göra?
          </note>
          <note>
            Anf. 175 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Vi har fått ett väldigt bra dokument som underlag
            för vårt fortsatta arbete. Jag tycker att
          </note>
          <note>
            Joakim Palme fångar situationen väldigt väl, att det nu håller
            på att bli bättre. Det är lite bättre hittills, men med den riktningen
            måste vi nu se till att det blir mycket bättre för de grupper
            som var de som fick betala det högsta priset under saneringsåren.
          </note>
          <note>
            Vi har redan identifierat barnfamiljerna, inte minst ensamstående
            mödrar. Det är därför barnbidraget höjs. Precis just i dag kommer
            det nya barnbidraget till barnfamiljerna första gången. Barnfamiljerna
            kommer att vara i fokus också fortsättningsvis. Men den andra
            gruppen, den specialgrupp som vi har identifierat, är de pensionärer
            som har sämst ekonomi. Det nämnde statsministern redan i sina
            intervjuer under trettondagen.
          </note>
          <note type="speaker">
            Anf. 176 ARNE KJÖRNSBERG (s):
          </note>
          <note>
            Fru talman! Jag håller med vice statsministern om det. Men jag
            vill ta upp en sak till.
          </note>
          <note>
            Vi börjar närma oss arbetslöshetstal som vi som har hållit på
            med politiken något eller några decennier brukar definiera som
            de svenska. Det går ganska bra, men det återstår fortfarande flera
            hundratusen som inte får göra vad de helst av allt vill, arbeta
            och försörja sig själva och sina närmaste. Är inte också det ett
            område som vi, nu när det går lite bättre, bör satsa på för att
            det ska, hoppas jag, gå mycket bättre?
          </note>
          <note>
            Anf. 177 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Vi vet att det som har delat grupperna och individerna
            väldigt mycket i fråga om för vem det har gått bättre eller sämre
            är arbetslösheten. I det perspektivet är det, för att återkomma
            till rättvisa och trygghet för den delen i samhället, viktigt
            att vi kan bekämpa arbetslösheten. Där måste vi konstatera att
            det har gått bra under flera år. Arbetslösheten har sjunkit. Det
            har varit väldigt viktigt att kunna konstatera det. Men den är
            fortfarande för stor. Vi ska göra allt vad vi kan för att det
            mål som vi satt upp, nämligen att vi under 2000 ska komma ned
            till 4 %
          </note>
          <note>
            arbetslöshet, också ska bli en realitet. Där behövs det alldeles
            klart ytterligare åtgärder.
          </note>
          <note>
            Forskning 2000
          </note>
          <note type="speaker">
            Anf. 178 LARS HJERTÉN (m):
          </note>
          <note>
            Fru talman! I den parlamentariska utredningen
          </note>
          <note>
            Forskning 2000 blev alla partier överens om en ny princip för
            forskningspolitiken. Vi skulle inte längre ha några särskilda
            organ för ställföreträdarstyrd forskning, s.k. sektorsforskning,
            utan all statligt finansierad forskning skulle föras över till
            de av forskarna själva utsedda forskningsråden.
          </note>
          <note>
            Av tidningsuppgifter att döma verkar det nu som att regeringen
            är på väg att överge denna överenskommelse för att i stället gå
            in för den raka motsatsen, en nedläggning av de nuvarande forskningsråden
            till förmån för ett vetenskapsråd som utses av regeringen. De
            nuvarande forskningsråden underordnas ämnesråd. Dessutom befäster
            man organisationen för sektorsforskning.
          </note>
          <note>
            I en artikel under Brännpunkt i Svenska Dagbladet den 11 januari
            verkar den nya uppläggningen vara riggad för ett framtida utplånande
            av den fria forskningen.
          </note>
          <note>
            Mina frågor till statsrådet Östros blir därför: Varför körs Forskning
            2000 över? Vilka nya synpunkter har tillkommit? Kräver inte detta
            en ny överenskommelse med övriga partier och en fördjupad ytterligare
            diskussion i universitets- och forskningsvärlden?
          </note>
          <note>
            Anf. 179 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Det är en viktig fråga som Lars
          </note>
          <note>
            Hjertén ställer. Det är synd att Lars Hjertén inte har följt
            med i de forskningspolitiska initiativ som har tagits under det
            senaste året. Regeringen lade redan i våras en proposition som
            var det första svaret på utredningen Forskning 2000, som Lars
            Hjertén nämner. Där slogs de viktiga grundprinciperna fast. Riksdagens
            och regeringens huvudansvar är den fria grundforskningen.
          </note>
          <note>
            Det finns många finansiärer i dag som är beredda att stötta den
            tillämpade, näringslivsnära forskningen.
          </note>
          <note>
            Den fria grundforskningen är riksdagens och regeringens viktiga
            ansvar.
          </note>
          <note>
            Vi sade också där att regeringen, vilket har bekräftats med riksdagsbeslut,
            tillskjuter uppemot
          </note>
          <note>
            800 miljoner nya kronor i resurser för att stärka grundforskningen
            och forskarutbildningen. Det var en väldigt viktig signal till
            forskarvärlden.
          </note>
          <note>
            Nu ser vi över hur själva myndighetsorganisationen ska se ut,
            och vi har en utredning gjord av regeringens vetenskaplige rådgivare
            Hans Wigzell, som har föreslagit radikala förändringar. De går
            ut på att dels stärka grundforskningen i ett nytt vetenskapsråd,
            dels rensa upp i den flora av sektorsfinansieringsmyndigheter
            vi har i dag, för att få dem att fungera bättre, med högre kvalitet,
            och kunna bidra till kraftsamlingarna.
          </note>
          <note>
            Grundforskningen, den fria forskningen, är den viktigaste prioriteten.
          </note>
          <note type="speaker">
            Anf. 180 LARS HJERTÉN (m):
          </note>
          <note>
            Fru talman! Jag tackar för det här svaret. Jag kan säga att jag
            via utbildningsutskottet följer den här frågan mycket nära och
            där tar till mig all den information som vi får. Jag deltar också
            genom att lyssna till debatter och följa den tidningsdebatt som
            har förekommit nyligen.
          </note>
          <note>
            Jag vill säga att ingen förnyad kontakt har tagits med de partier
            som stod bakom uppgörelserna i
          </note>
          <note>
            Forskning 2000. Regeringen svänger här, om det som man kan läsa
            i tidningarna är riktigt, ungefär
          </note>
          <note>
            180 grader, men utan någon form av remissbehandling.
          </note>
          <note>
            Vi i riksdagen får inte veta vad de tusentals forskarna ute på
            universitet och högskolor tycker, dvs. de som gör jobbet i praktiken.
            Risken är att byråkrater och specialintressen tar över.
          </note>
          <note>
            Man kan förstås tala med olika personer, vilket statsrådet har
            gjort, och låta tjänstemän på olika sekretariat i Stockholm utreda.
            Det kan vara aldrig så imponerande rektorer, men det är inte detsamma
            som att få veta hur de arbetande forskarna bedömer utvecklingen,
            som nu går i rakt motsatt riktning i förhållande till vad Forskning
            2000 föreslog, i bred partipolitisk enighet.
          </note>
          <note>
            Anf. 181 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Det är bra att Lars Hjertén följer med i forskningspolitiken.
            Men beskrivningen av regeringens forskningspolitik känner jag
            inte alls igen.
          </note>
          <note>
            Det är en mycket viktig och tydlig signal om att det är den fria
            grundforskningen som är riksdagens och regeringens främsta ansvar.
            Det är en ganska skarp skillnad mot den forskningspolitik som
            fördes under de år under 90-talet då bl.a. Lars Hjerténs parti
            var ansvarigt för forskningspolitiken. Det är den viktiga prioriteten.
          </note>
          <note>
            Forskning 2000 hade precis det budskapet. De föreslog en myndighetsorganisation,
            som fick mycket skarp remisskritik av en mycket bred remissomgång,
            både från delar av forskarsamhället och från högskoleföreträdare.
            Det gjorde att det fanns anledning att se över frågan igen på
            djupet. Forskning 2000 hade inte riktigt tittat på det här på
            det grundläggande sätt som behövdes. Den utredningen är nu ute
            på remiss och har varit föremål för diskussion på en öppen hearing,
            och den kommer att resultera i en reaktion från regeringen.
          </note>
          <note>
            Vi kommer att reformera forskningsfinansieringen. Dess huvudsträvan
            ska vara ökad satsning på grundforskning, på den fria forskningen,
            färre myndigheter för att förenkla forskningsfinansieringsorganisationen,
            att se till att vi kan upprätthålla kvalitetskraven i all den
            forskning som bedrivs.
          </note>
          <note>
            Att vi sätter fri grundforskning som vårt främsta ansvar innebär
            inte att vi kan säga att man tar undan pengar från annan typ av
            finansierad forskning. Jag tror inte att forskarvärlden skulle
            vilja ha det, och det skulle dra undan resurser från forskningspolitiken.
          </note>
          <note>
            Telia
          </note>
          <note type="speaker">
            Anf. 182 EVA FLYBORG (fp):
          </note>
          <note>
            Fru talman! Jag skulle vilja fortsätta på Teliaspåret, som vi
            delvis har börjat på här i dag.
          </note>
          <note>
            Ett rykande färskt TT-telegram spekulerar i att en snar börsintroduktion
            och utförsäljning av Telia står för dörren. Det är enligt vår
            mening i Folkpartiet väldigt bra, vilket vi har argumenterat för
            länge.
          </note>
          <note>
            Jag skulle därför vilja fråga Mona Sahlin om de här spekulationerna
            är sanna eller inte. Avser Näringsdepartementet att komma med
            en proposition om en börsnotering och utförsäljning av Telia redan
            nu i vår?
          </note>
          <note type="speaker">
            Anf. 183 Statsrådet MONA SAHLIN (s):
          </note>
          <note>
            Fru talman! Jag har inga andra kommentarer än de som vice statsminister
            Lena Hjelm-Wallén hade tidigare till diskussionen om Telia och
            en eventuell försäljning.
          </note>
          <note>
            Dessutom är jag inte helt dum. Man kanske behöver fundera över
            i vilka former man diskuterar eventuella försäljningar och när
            man meddelar det. Av omsorg om Telia tänker jag nog behålla en
            sund syn på hur detta ska diskuteras. Det är skattebetalarnas
            pengar som vi i regeringen och här i riksdagen nu har till främsta
            syfte att bevaka och noga vårda.
          </note>
          <note>
            Jag har ingen kommentar till eventuella tidpunkter. Inga beslut
            är fattade ännu.
          </note>
          <note type="speaker">
            Anf. 184 EVA FLYBORG (fp):
          </note>
          <note>
            Fru talman! Det är alldeles riktigt att man ska vara aktsam om
            skattebetalarnas pengar, och det är det som ligger till grund
            för vårt agerande i den här frågan. Jag förstår om biträdande
            näringsminister Mona
          </note>
          <note>
            Sahlin inte vill kommentera det här mer.
          </note>
          <note>
            Låt mig bara säga att det enligt vår mening är väldigt noga och
            viktigt att man agerar snabbt och tydligt i den här frågan, just
            för att inte riskera skattebetalarnas pengar. Det har spekulerats
            i politikerrabatten i debatten om Telia och Telenor tidigare:
            Hur mycket ska man sälja ut av statens tillgångar, och hur mycket
            ska man bevara?
          </note>
          <note>
            Låt mig då bara skicka med att just politikerrabatten och detta
            att behålla ett statligt majoritetsägande vore skadligt för Sverige,
            för Telia och för skattebetalarna. Låt regeringen diskutera det
            först, men låt oss gärna se ett snabbt och konkret resultat och
            en proposition så snart som möjligt om en utförsäljning och börsintroduktion
            av Telia.
          </note>
          <note type="speaker">
            Anf. 185 Statsrådet MONA SAHLIN (s):
          </note>
          <note>
            Fru talman! Om Eva Flyborg förstår varför jag svarade som jag
            gjorde, tycker jag att frågan inte ens borde ha ställts.
          </note>
          <note>
            Fisket i Östersjön
          </note>
          <note type="speaker">
            Anf. 186 MAGGI MIKAELSSON (v):
          </note>
          <note>
            Fru talman! Jag har en fråga till jordbruksminister
          </note>
          <note>
            Margareta Winberg, och den handlar om resursen fisk, som vi ska
            vårda.
          </note>
          <note>
            Det finns problem i Östersjön, där många rapporter säger att
            bestånden av torsk, sill och skarpsill fiskas ut, de s.k. säkra
            bestånden. Det här är förstås ett problem, och det finns anledning
            att tro att det hänger ihop, eftersom torsken livnär sig rätt
            mycket på skarpsill. Det finns en diskussion om det ökade fisket
            efter skarpsill, och den diskussionen är känd.
          </note>
          <note>
            Det jag skulle vilja fråga är om jordbruksministern är beredd
            att medverka till att man begränsar eller sätter stopp för skarpsillfisket
            om det visar sig att det påverkar möjligheten att få säkra, hållbara
            bestånd av torsk.
          </note>
          <note>
            Anf. 187 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Mitt svar på den frågan är ja. men hittills har vi
            inte fått fram sådana belägg. Mitt besked till bl.a. Fiskeriverket
            har varit att man med stor precision ska använda försiktighetsprincipen
            när man utarbetar riktlinjer för fisket. Det är också det som
            går ut till de tjänstemän som förhandlar om kvoterna för fisket
            i Östersjön. Jag vet att Fiskeriverket nu också tittar på den
            här frågan, men jag har ännu inte fått några andra besked än de
            tidigare.
          </note>
          <note type="speaker">
            Anf. 188 MAGGI MIKAELSSON (v):
          </note>
          <note>
            Fru talman! Jag tycker att det var ett väldigt positivt svar,
            och jag tackar för det.
          </note>
          <note>
            Det finns också en diskussion om att det fiske som har skett
            efter skarpsill kallas industrifiske, även om det egentligen inte
            finns någon formell sådan benämning. Man vet att merparten av
            det fisket inte går till humankonsumtion utan snarare används
            för att tillverka fiskmjöl och andra typer av produkter.
          </note>
          <note>
            Jag ser det som positivt att jordbruksministern nu säger att
            det är viktigt att man tillämpar försiktighetsprincipen. Jag tolkar
            det så att man måste sätta stopp för det fiske som sker på ett
            sätt som åtminstone många biologer anser ohållbart.
          </note>
          <note>
            Anf. 189 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jag har inga andra kommentarer än de jag hade förut.
            När det gäller industrifisket vet jag att
          </note>
          <note>
            Fiskeriverket särskilt har ögonen på detta, i enlighet med våra
            diskussioner.
          </note>
          <note>
            Guinea-Bissau
          </note>
          <note type="speaker">
            Anf. 190 MARIANNE ANDERSSON (c):
          </note>
          <note>
            Fru talman! Jag har en fråga till utrikesministern.
          </note>
          <note>
            Det finns ett litet, mycket fattigt land i Afrika som heter Guinea-Bissau.
            Sverige har en lång tradition av samarbete med det landet, men
            det har minskat drastiskt på senare tid. Vi i Centerpartiet har
            protesterat mot detta, därför att vi tycker att det är fel signaler
            i ett känsligt läge.
          </note>
          <note>
            I söndags var det presidentval där, demokratiskt genomfört, såvitt
            jag kan förstå. Nu valdes, med mycket starkt folkligt stöd, en
            oppositionspolitiker,
          </note>
          <note>
            Kumba Yala, till ny president. Bättre förutsättningar för demokratisk
            utveckling har väl aldrig funnits i det landet.
          </note>
          <note>
            Vad man nu behöver är stöd för att bygga demokratin och stöd
            för ekonomisk utveckling, eftersom det är ett mycket fattigt land.
          </note>
          <note>
            Då vill jag fråga: Är utrikesministern nu beredd att ompröva
            de nedskärningar som har gjorts både när det gäller bistånd och
            när det gäller diplomati, så att vi kan stödja utvecklingen i
            Guinea-Bissau i fortsättningen?
          </note>
          <note>
            Anf. 191 Utrikesminister ANNA
          </note>
          <note type="speaker">
            LINDH (s):
          </note>
          <note>
            Fru talman! Jag kan börja med att instämma i att det är en glädjande
            process som vi har sett så här långt. Det tycker vi naturligtvis
            alla är mycket positivt.
          </note>
          <note>
            Nu får vi först se vad det blir för regering. Vi hoppas att vi
            kommer att fortsätta att se en stabil politisk utveckling. När
            det sedan gäller själva biståndet och biståndets utformning tror
            jag att Marianne Andersson bör återkomma till Maj-Inger Klingvall
            för att fortsätta den diskussionen efter det att vi har sett att
            den positiva utvecklingen fortsätter.
          </note>
          <note type="speaker">
            Anf. 192 MARIANNE ANDERSSON (c):
          </note>
          <note>
            Fru talman! Självklart ska jag tala med Maj-Inger
          </note>
          <note>
            Klingvall om denna fråga. Det kommer jag visst att göra. Men
            det är också en politisk bedömning som jag tror att utrikesministern
            har del i när det gäller utvecklingen i landet.
          </note>
          <note>
            Det talas mycket om konflikthantering och stöd för demokratibyggen
            och om att vi ska reagera tidigare, osv., och då tycker jag att
            det är väldigt viktigt att vi agerar i strategiska lägen då vi
            har chans att verkligen ändra utvecklingen och få en effekt av
            våra insatser. Detta är precis ett sådant tillfälle som vi ofta
            diskuterar, och då tycker jag att Sverige också ska ta den chansen.
            Då visar vi att vi menar allvar när vi talar om konflikthantering.
            Därför tycker jag också att det är en fråga för utrikesministern.
          </note>
          <note>
            Anf. 193 Utrikesminister ANNA
          </note>
          <note type="speaker">
            LINDH (s):
          </note>
          <note>
            Fru talman! Naturligtvis kommer vi att reagera mycket positivt
            på att vi ser ett demokratiskt val och på att vi också ser en
            positiv utveckling. Där kommer
          </note>
          <note>
            Guinea-Bissau att kunna få allt stöd av Sverige i sitt fortsatta
            arbete.
          </note>
          <note>
            Dinehindianerna
          </note>
          <note type="speaker">
            Anf. 194 PER LAGER (mp):
          </note>
          <note>
            Fru talman! Jag har en fråga till utrikesministern.
          </note>
          <note>
            Mänskliga rättigheter förtrampas runtom i världen dag och natt.
            Det är fruktansvärda saker som sker ständigt och jämt. Vi diskuterade
            bl.a. detta i går i den allmänpolitiska debatten.
          </note>
          <note>
            Jag skulle vilja ta upp ett särskilt fall av grovt brott mot
            mänskliga rättigheter. Det handlar om Dinehindianerna i amerikanska
            staten Arizona, som nu tvångsförflyttas från sitt ursprungsområde
            i Big Mountain. Detta är en rest av indianer på kanske 200
          </note>
          <note>
            som tvångsförflyttas på grund av en kolfyndighet som regeringen
            är intresserad av.
          </note>
          <note>
            Nu vet jag att utrikesministern har fått lite information om
            detta. Jag skulle vilja höra om utrikesministern på något sätt
            tänker agera i denna fråga. Det är en symbolfråga. Det handlar
            om ursprungsfolk, bl.a.
          </note>
          <note>
            Anf. 195 Utrikesminister ANNA
          </note>
          <note type="speaker">
            LINDH (s):
          </note>
          <note>
            Fru talman! Jag måste erkänna att jag inte har fått information
            om detta exempel. Jag återkommer gärna, men jag vill nog sätta
            mig in i frågan lite närmare innan jag ger något svar på frågan
            om ett eventuellt agerande och en uppfattning.
          </note>
          <note>
            Rapport om bintjepotatisen
          </note>
          <note type="speaker">
            Anf. 196 INGVAR ERIKSSON (m):
          </note>
          <note>
            Fru talman! För någon vecka sedan kom en larmrapport om potatis
            som innehöll kadmium. Det är alldeles uppenbart att rapporten
            var felaktig och vilseledande. Livsmedelsverket har försökt tillrättalägga
            felaktigheterna i rapporten. Skadan är dock redan skedd. Potatisproducenter
            med stora lager av just bintjepotatis - det rör sig om 130 000
            ton - har svårt att sälja dessa partier.
          </note>
          <note>
            Är jordbruksministern beredd att i positiv anda stryka under
            vad Livsmedelsverket sagt i frågan och därmed stärka tillrättaläggandet?
          </note>
          <note>
            Anf. 197 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Om jag minns saken rätt var det t.o.m. så att det
            var ett företag som sålde en potatissort som konkurrerade med
            potatissorten bintje som gick ut med denna rapport. Det gör inte
            saken bättre. Det är ett väldigt fult sätt att konkurrera.
          </note>
          <note>
            Livsmedelsverket är den expertmyndighet som har att bedöma sådana
            här frågor och därmed också uttala sig i dem. Man har bedömt situationen,
            uttalat sig och konstaterat att detta inte var korrekt. Det fanns
            ingen sådan skada på dessa potatisar. Kan det hjälpa att jag understryker
            vad Livsmedelsverket har sagt gör jag gärna det.
          </note>
          <note type="speaker">
            Anf. 198 INGVAR ERIKSSON (m):
          </note>
          <note>
            Fru talman! Jag tackar för svaret. Jag delar uppfattningen att
            det är väldigt olyckligt när ett konkurrerande företag gör ett
            sådant utspel. Jag är också av den uppfattningen att det är bra
            att Livsmedelsverket var på bettet, men det förhindrar inte, vilket
            jag är glad att jordbruksministern håller med om, att också statsrådet
            på området hjälper till dels för att tillrättalägga och styrka
            detta, dels för att sådana saker inte ska upprepas i framtiden.
          </note>
          <note>
            Anf. 199 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Det är absolut så. Jag kan säga här och nu att det
            inte finns något kadmium i bintje enligt
          </note>
          <note>
            Livsmedelsverkets bedömning.
          </note>
          <note>
            Kvinnoorganisationerna och Sams
          </note>
          <note>
            Anf. 200 ULLA-BRITT
          </note>
          <note type="speaker">
            HAGSTRÖM (kd):
          </note>
          <note>
            Fru talman! Jag skulle vilja ställa en fråga till jordbruksminister
            Margareta Winberg. Det pågår en konferens i Genève som arrangeras
            av Economic
          </note>
          <note>
            Commission for Europe. Jag var där i måndags och tisdags med
            NGO-organisationerna. Vi följde upp frågor från Peking och förberedde
            Peking + 5 i New
          </note>
          <note>
            York, och det föreslogs också en stor kvinnokonferens år 2005.
          </note>
          <note>
            I Sverige har vi sedan tre år tillbaka en paraplyorganisation
            - Sams - som har arbetat med och följer upp de prioriterade områdena
            kvinnors livssituation och kvinnors inflytande. Det vet Margareta
            Winberg.
          </note>
          <note>
            Målet är att höja kvinnors status, stärka deras handlingsförmåga
            och få bort diskriminering av kvinnor på alla områden i samhället.
          </note>
          <note>
            Problemet som denna paraplyorganisation har är att man inte har
            pengar. Man har inte råd med medarbetare. Man har inget kansli.
            Vi förstår på kvinnoorganisationerna att de har upplevt att regeringen
            egentligen ville ha denna typ av samarbetsorganisation som en
            kontakt direkt gentemot EU. Därför undrar jag om det finns några
            tankar på att förbättra situationen för Sams.
          </note>
          <note>
            Anf. 201 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Låt mig först säga några ord om Genève. Det är en
            väldigt viktig konferens - en förberedelsekonferens till det stora
            mötet i New York i juni -
          </note>
          <note>
            Peking + 5. Det är också mycket bra att Sams och andra har kunnat
            åka dit och delta i detta förberedelsearbete. Sams är nu inte
            en organisation som fungerar som samtalspartner visavi EU, utan
            den arbetar med alla frågor som rör detta område. Det är lättare
            att tala med en part som alla kvinnoorganisationer har talat sig
            samman om än att tala med alla organisationer för sig.
          </note>
          <note>
            Däremot kan regeringen inte ge ett kontinuerligt verksamhetsbidrag
            till en sådan paraplyorganisation.
          </note>
          <note>
            Verksamhetsbidragen ges till de enskilda organisationerna. Vi
            har gjort det hittills. Vi funderar nu på hur det ska gå till
            i fortsättningen. Min uppfattning är att det inför vårt ordförandeskap
            i EU, där jämställdhetsfrågorna kommer att vara viktiga och betydelsefulla,
            är väldigt viktigt att Sams kan spela en roll. Min uppfattning
            är att man kan få ett ekonomiskt stöd till det.
          </note>
          <note>
            Anf. 202 ULLA-BRITT
          </note>
          <note type="speaker">
            HAGSTRÖM (kd):
          </note>
          <note>
            Fru talman! Jag förstår intentionen, men kvinnoorganisationer
            över huvud taget får väldigt lite stöd gemensamt. Reglerna är
            så krångliga att det inte är många kvinnoorganisationer som arbetar
            på det sättet i dag. Det råder en strikt ordning i regelsystemet.
          </note>
          <note>
            Man vill arbeta lite mera fritt och i nätverk. Det blir väldigt
            problematiskt att tigga sig fram år för år.
          </note>
          <note>
            Det är samma problem som många unga kvinnor upplever när de ska
            ut i arbetslivet. Vi såg i en rapport som DN har tagit upp i dag
            att 22 % av flickorna sju år efter grundskolan inte studerar och
            inte är ute i arbetslivet. Det har funnits en missuppfattning
            om att unga kvinnor gärna jobbar med projekt och liksom tigger
            sig fram. Det är det jag undrar om. Långsiktigheten är viktig.
          </note>
          <note>
            Anf. 203 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jag förstår det här. Men problemet handlar ju om
            vad kvinnoorganisationerna själva ska göra och vad Sams ska göra.
            Vem ska finansiera det ena, och vem ska finansiera det andra?
          </note>
          <note>
            Kvinnoorganisationerna och organisationer som arbetar med jämställdhet
            har verksamhetsbidrag.
          </note>
          <note>
            Sams har haft det från vissa särskilda medel som jag som jämställdhetsminister
            har hand om. Men långsiktigt måste detta få en lösning på ett
            annat sätt.
          </note>
          <note>
            Men, som jag sade, inför det viktiga första halvåret nästa år
            tror jag att Sams kan spela en roll. Sams består ju av alla dessa
            organisationer. Därför ser jag fram emot diskussionen om vad Sams
            kan göra då.
          </note>
          <note>
            Och jag är beredd att bidra ekonomiskt om det är en bra verksamhet.
          </note>
          <note>
            Välfärdsbokslutet
          </note>
          <note type="speaker">
            Anf. 204 OWE HELLBERG (v):
          </note>
          <note>
            Fru talman! Jag vill också ta upp Joakim Palmes utredning när
            det gäller välfärdsbokslutet över 90-
          </note>
          <note>
            talet.
          </note>
          <note>
            Det är ju inte bara ensamma mammor och fattigpensionärer som
            har fått det sämre. Stora grupper ungdomar och invandrare och
            inte minst barnen har drabbats. T.ex. har dagisgruppernas storlek
            ökat med
          </note>
          <note>
            30 % utan någon personalförstärkning. Vart sjätte förskolebarn
            finns i familjer som lever under socialbidragsnormen.
          </note>
          <note>
            En lång rad försämringar räknas upp i den här utredningen. Det
            gäller trygghetssystem och välfärdstjänster. Kommittén konstaterar
            samtidigt att det finns stora kunskapsluckor när det gäller hur
            de här försämringarna påverkar de drabbade och vilka konsekvenser
            det får för samhället.
          </note>
          <note>
            Mina frågor till Lena Hjelm-Wallén blir då: Hur kommer regeringen
            att följa upp den här kommitténs arbete? Och vad drar man för
            lärdom av kommitténs utvärdering och slutsatser?
          </note>
          <note>
            Anf. 205 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Regeringen kände ett behov av att få veta hur välfärden
            har utvecklats under 90-talet. Det var grunden till att vi bad
            mycket kvalificerade forskare att gå igenom situationen. Utgångspunkten
            var alltså att vi saknade kunskap på många områden. Nu har vi
            fått kunskap. Beslutsfattandet står ju säkrare när man har ett
            bättre beslutsunderlag. Likväl var det lätt att inse att barnfamiljerna
            hade drabbats väldigt hårt. Därför har vi under flera år fokuserat
            barnfamiljerna som dem som ska få mer av den tillväxt som vi nu
            gemensamt skapar.
          </note>
          <note>
            När det gäller den här utvecklingen vill jag säga att det blev
            sämre fram till 1997. Sedan har det vänt.
          </note>
          <note>
            Det säger också forskarna. Det är viktigt att komma ihåg det.
            Det ser inte likadant ut hela tiden under 90-
          </note>
          <note>
            talet. Det var väldigt besvärligt i början. Sedan har vi med
            gemensamma resurser lyckats vända den utvecklingen.
          </note>
          <note type="speaker">
            Anf. 206 OWE HELLBERG (v):
          </note>
          <note>
            Fru talman! Vi har fått väldigt mycket statistik, men det är
            kanske lite svårare att få fram de långsiktiga effekterna och
            konsekvenserna för de drabbade.
          </note>
          <note>
            Man måste fortsätta att bevaka och utvärdera hur det går för
            barn i större dagisgrupper och hur det går för skolbarn som inte
            längre har de här kringresurserna i skolan.
          </note>
          <note>
            Men på kort sikt är det naturligtvis viktigt att man gör ett
            vägval, t.ex. inför budgetarbetet. Är det trygghetssystemen och
            våra välfärdstjänster som kommer att ha högsta prioritet eller
            är det fortsatta skattesänkningar? Det tror jag är en väldigt
            viktig fråga inför kommande budgetarbete.
          </note>
          <note>
            Anf. 207 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Det underlag som vi får är till för oss politiker
            men också för forskare och utvärderare, så att vi ska kunna se
            mer i detalj och veta mer när vi gör våra prioriteringar. Det
            är väldigt viktigt. Välfärdsprojektet fortsätter också. Det här
            är bara en första rapport som vi har fått.
          </note>
          <note>
            Vi gjorde faktiskt ett vägval för flera år sedan. Vi säger att
            vi måste satsa på kärnverksamheterna i samhället. Det är vård,
            skola och omsorg. Därför har vi givit kommunerna och kommunernas
            bidrag prioritet i budgetarbetet. Det tänker vi fortsätta med.
            Dessutom handlar det om transfereringar då speciella grupper är
            utsatta. Jag har nämnt barnfamiljer. Det handlar också om de sämst
            ställda pensionärerna.
          </note>
          <note>
            Man måste prioritera på det sättet. Det är klart att det är större
            summor. Det är det viktiga i politiken. Det är t.o.m. viktigare
            än den skattesänkning som vi nu är inne i som är en kompensation
            till löntagarna för egenavgifterna.
          </note>
          <note>
            Tryggheten för kvinnor
          </note>
          <note type="speaker">
            Anf. 208 MONICA GREEN (s):
          </note>
          <note>
            Fru talman! Som en kommentar till den förra frågan vill jag säga
            att det är bra att välfärdsbokslutet har befäst det som Unga Örnar
            såg redan för två år sedan. Vi frågade ut 8 200 barn om hur de
            hade det och kände i samhället i stort. Vi såg redan då att det
            var barn till ensamstående och barn med någon förälder född utomlands
            som kände en otrygghet, inte hade någon trygghet i skolan osv.
            Därför är det bra att man satsar på kommunerna.
          </note>
          <note>
            Men min fråga gäller egentligen trygghet över huvud taget, trygghet
            i familjen, trygghet på jobbet och trygghet i anställningen.
          </note>
          <note>
            Frågan till biträdande näringsministern gäller alla de kvinnor
            som länge har levt på vikariat och känt en stor otrygghet i arbetet.
            Kan man se att den nya lagstiftning som trädde i kraft vid årsskiftet
            har gett resultat när det gäller dessa kvinnor?
          </note>
          <note type="speaker">
            Anf. 209 Statsrådet MONA SAHLIN (s):
          </note>
          <note>
            Fru talman! Glädjande nog kan vi se mycket bra resultat av det
            som Monica Green nu tar upp, nämligen den ändring i arbetsrätten
            som gjordes för att ge en större trygghet åt alla dessa tjejer,
            som det oftast handlar om, som har sprungit runt på springvikariat,
            timanställningar och korta vikariat. De har nu fått en rättighet
            att få fast anställning efter ett visst antal år.
          </note>
          <note>
            Detta berör glädjande nog nära 60 000 kvinnor. De har nu fått
            en möjlighet till en fast anställning.
          </note>
          <note>
            Nu på måndag går vi vidare med en överenskommelse som låg i Vårdkommissionens
            arbete. Staten,
          </note>
          <note>
            Kommun- och Landstingsförbunden ihop med facken har nu åtagit
            sig att på ett år halvera deltidsarbetslösheten, så att de här
            kvinnorna också får en möjlighet att vara med och bidra mer i
            vården - som de vill -
          </note>
          <note>
            och få den arbetstid som de efterfrågar. Därmed får de en större
            möjlighet att försörja sig själva. Den frågeställningen är oerhört
            viktig.
          </note>
          <note>
            Fler fasta anställningar har blivit resultatet. Nu går vi vidare,
            så att det blir fler heltidsanställningar åt de kvinnor som önskar
            det.
          </note>
          <note type="speaker">
            Anf. 210 MONICA GREEN (s):
          </note>
          <note>
            Fru talman! Det låter betryggande. Det handlar just om en trygghet.
            Man vågar satsa mer på framtiden om man har en trygghet både i
            familjen och på jobbet. Om kvinnorna i vården dessutom kan leva
            på sin lön, vilket de kanske inte har klarat tidigare, är det
            ju ett framsteg.
          </note>
          <note>
            Det krävs en barnvänlig politik, eftersom barnafödandet har minskat
            i Sverige. Pippi Långstrump säger att man måste gå i skolan för
            att ha sommarlov. Kan det vara så att man vågar skaffa barn om
            man har en trygghet i anställningen och faktiskt har ett jobb,
            eftersom man då kan vara föräldraledig?
          </note>
          <note type="speaker">
            Anf. 211 Statsrådet MONA SAHLIN (s):
          </note>
          <note>
            Fru talman! Det råder en viss förvirring. Jag heter inte biträdande
            näringsminister, utan jag är statsråd i
          </note>
          <note>
            Näringsdepartementet med vissa ansvarsområden.
          </note>
          <note>
            Vi jobbar mycket med det som är en tillväxtfråga och som Monica
            Green nu tar upp. Många av oss lever längre och längre. Det är
            bra, men om det samtidigt föds allt färre barn blir försörjningsbördan
            väldigt skev. Då är detta en viktig tillväxtfråga och näringspolitisk
            fråga att ställa sig; jag tror att Monica
          </note>
          <note>
            Green är inne på rätt svar. Innebär en otrygghet i anställningen
            och en svårighet att kombinera förvärvsarbete med föräldraskap
            att många kvinnor avstår från eller skjuter upp barnafödandet?
            Jag är övertygad om att svaret är ja.
          </note>
          <note>
            Det här tittar vi på - det gäller både hur trygghetssystemen
            ser ut och hur arbetsrätten ser ut - för att verkligen garantera
            att tryggheten ska kännas så stark att man vågar gå in i det livslånga
            projekt som det är att skaffa barn och bli förälder. Därmed tror
            vi att tillväxtpolitiken blir starkare och att vi har lättare
            att klara av försörjningsbördan i framtiden. Dessa saker hänger
            alltså ihop.
          </note>
          <note>
            Renbete på åkermark
          </note>
          <note type="speaker">
            Anf. 212 ÅKE SANDSTRÖM (c):
          </note>
          <note>
            Fru talman! Jag har en fråga till jordbruksministern.
          </note>
          <note>
            Jag har framför mig ett svar som jag fick för ett år sedan på
            en skriftlig fråga. Det gäller problemet med renbetning på åkermark
            i norra Sverige.
          </note>
          <note>
            Jag vill fråga vad som har hänt. Det utlovades i det skriftliga
            svaret att man under våren 1999 skulle få en rapport med förslag
            till åtgärder. Det kan rimligen inte vara tillfredsställande att
            vi inte ska kunna lösa detta problem någon gång. Jordbruksverket
            fick uppgiften i april 1997. Tycker jordbruksministern att det
            här är en tillfredsställande situation?
          </note>
          <note>
            Anf. 213 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Det som Åke Sandström tar upp är en stor och oerhört
            kontroversiell fråga i de delarna av landet. Det visar inte minst
            de reaktioner på ILO-
          </note>
          <note>
            utredningen som det har givits uttryck för i remissvaren och
            vid de informationsmöten som vi på Jordbruksdepartementet har
            haft runtom i Norrlands inland om ILO-utredningen. I denna lägger
            man fram ett antal förslag, och jag har lovat att vi ska komma
            fram med en proposition utifrån dessa under det här året. Vad
            den propositionen kommer att innehålla kan jag inte säga nu, för
            det håller vi på att bereda.
          </note>
          <note>
            I ILO-utredningen föreslår man bl.a. en gränsdragningskommission
            som så att säga ska dra ett streck, om möjligt en gång för alla,
            som säger var betet ska få försiggå och inte. Det finns också
            en hel del andra förslag, inklusive undertecknandet av ILO-
          </note>
          <note>
            konventionen. Vi får alltså avvakta den propositionen.
          </note>
          <note>
            Dessutom pågår det samtal, som jag inte kan gå in närmare på,
            i exempelvis Härjedalen för att se om man där kan komma ifrån
            de mycket stora och dyra processer som man är mitt uppe i.
          </note>
          <note type="speaker">
            Anf. 214 ÅKE SANDSTRÖM (c):
          </note>
          <note>
            Fru talman! Det här är två olika saker. Det handlar delvis om
            skadereglering för skador som uppkommer på privat åkermark. Detta
            trodde vi och hade för avsikt skulle lösas genom den särskilda
            utredning som tillsattes av Jordbruksverket. Jag misstänker att
            det nu blir så att man har ILO-konventionens utredning som förevändning
            för att det inte ska hända någonting på det här delområdet. Är
            det rätt uppfattat? Nu avvaktar man alltså. Man gör ingenting
            åt det här problemet utan avvaktar hela den mycket svåra ILO-
          </note>
          <note>
            konventionen.
          </note>
          <note>
            Anf. 215 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Nej, det är inte sanningen. Jag sade dels att vi
            arbetar med en proposition om vissa av
          </note>
          <note>
            ILO-utredningens förslag, dels att det pågår ett arbete i Härjedalen
            - det är begränsat till Härjedalen - för att se om man kan lösa
            ut de här frågorna. Det är nämligen en fråga mellan samerna och
            markägarna i första hand. Staten är primärt inte inblandad, men
            jag kan naturligtvis inte stillatigande se att man inte klarar
            av att lösa det. Jag försöker alltså samtalsvägen stötta det hela.
            Dessa samtal pågår alltså i Härjedalen, där problemen för närvarande
            är störst.
          </note>
          <note>
            Iran
          </note>
          <note type="speaker">
            Anf. 216 HENRIK S JÄRREL (m):
          </note>
          <note>
            Fru talman! Jag har en fråga till utrikesministern.
          </note>
          <note>
            Budskapen om övergrepp, våld mot enskilda och kränkningar av
            mänskliga rättigheter i Iran duggar fortfarande ganska tätt i
            nyhetsmedierna. Alltifrån dödsstraff och mord på kända och okända
            frihetskämpar till tortyr och långa utdömda fängelsestraff för
            unga tonåringar efter summariska rättegångar äger rum. Lemlästningar
            och barbariska medeltida straff mot män, kvinnor och ungdomar
            ses som naturliga inslag i rättskipningen. Utvecklingen mot vidgad
            yttrandefrihet och fördjupad demokrati väntar fortfarande på sitt
            förverkligande. Förföljelserna av intellektuella och politiskt
            och religiöst oliktänkande är legio.
          </note>
          <note>
            Varken den svenska riksdagen eller den svenska regeringen har
            stillatigande åsett detta. Men frågan är, utrikesministern, om
            inte regeringen skulle kunna agera med ytterligare skärpa och
            intensitet för att kasta ljus över dagens missförhållanden i Iran.
          </note>
          <note>
            Anf. 217 Utrikesminister ANNA
          </note>
          <note type="speaker">
            LINDH (s):
          </note>
          <note>
            Fru talman! Jag kan bara instämma med Henrik
          </note>
          <note>
            Järrel: Det är en väldigt oroande situation som vi ser i
          </note>
          <note>
            Iran. Vi trodde under en period att regimen i Iran skulle röra
            sig mot en ökad öppenhet och en ökad demokratisering. Tyvärr har
            det under hösten kommit allvarliga rapporter som pekar på att
            reformprocessen har gått i stå och att reaktionära krafter återigen
            har tagit en stor del av inflytandet i Iran.
          </note>
          <note>
            Vi gör allt vad vi kan från den svenska regeringen för att agera
            bilateralt, direkt mot Irans regering. Jag har själv haft ett
            samtal med den iranske utrikesministern, i samband med FN:s generalförsamling,
            för att påtala hur oerhört hårt vi från svensk sida ser på de
            övergrepp mot mänskliga rättigheter som sker i
          </note>
          <note>
            Iran. Vi har också utnyttjat EU och kontakterna via
          </note>
          <note>
            EU för att driva på Irans regering när det gäller att förbättra
            de mänskliga rättigheterna.
          </note>
          <note type="speaker">
            Anf. 218 HENRIK S JÄRREL (m):
          </note>
          <note>
            Fru talman! Jag vet, utrikesministern, att regeringen har försökt
            att agera i olika sammanhang. Men frågan är om man inte på något
            sätt måste intensifiera ansträngningarna och försöka få det internationella
            samfundet att bättre svara upp mot de här kraven och önskemålen,
            att få med EU och Förenta nationerna på ett mera samlat agerande
            gentemot den här typen av regimer. Iran är ju inte den enda, gubevars,
            men en som sticker ut väldigt väl i medvetandet.
          </note>
          <note>
            Jag undrar bara om inte utrikesministern ser några ännu inte
            riktigt prövade vägar som man skulle kunna välja att vandra för
            att se om det inte går att intensifiera ansträngningarna.
          </note>
          <note>
            Anf. 219 Utrikesminister ANNA
          </note>
          <note type="speaker">
            LINDH (s):
          </note>
          <note>
            Fru talman! När vi ser nya vägar försöker vi också omedelbart
            att använda dem. Vi har också försökt att genom EU agera ännu
            kraftigare när det gäller mänskliga rättigheter. EU har ju också
            prioriterat t.ex.
          </note>
          <note>
            arbetet mot dödsstraffet under det senaste året. EU
          </note>
          <note>
            har också vid ett flertal tillfällen, bl.a. med Iran, tagit upp
            olika aktuella exempel på hur mänskliga rättigheter förtrycks.
            Man har också agerat när det gäller dödsstraffet och en demokratisering
            i Iran.
          </note>
          <note>
            Vi har alltså försökt, och kommer naturligtvis att fortsätta,
            att intensifiera ansträngningarna både vad gäller Iran och vad
            gäller andra länder där vi ser övergrepp mot mänskliga rättigheter.
          </note>
          <note>
            Arbetslösheten bland ungdomar
          </note>
          <note type="speaker">
            Anf. 220 MARIA LARSSON (kd):
          </note>
          <note>
            Fru talman! Jag har en fråga till statsrådet Mona
          </note>
          <note>
            Sahlin.
          </note>
          <note>
            I Dagens Nyheter i dag redovisas en undersökning som säger att
            var femte flicka som slutar skolan direkt efter nian hamnar helt
            utanför arbetsmarknaden.
          </note>
          <note>
            Sju år efter grundskolan uppger 22 % av de här flickorna att
            de varken studerar eller arbetar. Många söker inte ens jobb längre,
            detta trots att de säkert skulle fungera väldigt bra på arbetsmarknaden
            och i arbetslivet. Kravet på utbildning stänger dem ute.
          </note>
          <note>
            Signaler har kommit från annat håll om att invandrarungdomar
            har svårt att få fotfäste på arbetsmarknaden.
          </note>
          <note>
            Den generella arbetslösheten sjunker. Men de utsatta grupperna
            - i många fall de mindre studiemotiverade eleverna - stängs ute
            från arbetslivet. Detta skapar ett utanförskap som har stor betydelse
            och förödande konsekvens för dessa ungdomars liv, men också för
            samhället i stort.
          </note>
          <note>
            Vad avser statsrådet vidta för åtgärder med anledning av dessa
            alarmerande rapporter?
          </note>
          <note type="speaker">
            Anf. 221 Statsrådet MONA SAHLIN (s):
          </note>
          <note>
            Fru talman! Jag önskar att jag nu hade några enkla och tydliga
            saker att meddela som löste detta problem. Det har jag inte. Däremot
            finns det ett antal områden som berör både vårt departement, dvs.
            Näringsdepartementet, och andra statsråds arbete i Regeringskansliet
            och som handlar om denna fråga. Även om den rapport som berördes
            här är ny har problemet varit känt en längre tid. Det finns grupper
            av ungdomar där klassfrågan är en faktor och den etniska bakgrunden
            en annan som förstärker deras utanförskap.
          </note>
          <note>
            Inte minst är det också en könsfråga, såsom den här rapporten
            visar.
          </note>
          <note>
            Bl.a. har utbildningspolitiken lagts om väldigt tydligt de senaste
            åren. Man måste alltid ges en chans till för att få den utbildning
            och kompetens som krävs för att komma in på arbetsmarknaden. Också
            om man av olika skäl har misslyckats med eller hoppat av den första
            chansen, nämligen grundskole- och gymnasieutbildningen, måste
            vi se till att det alltid finns en chans till. Det systemet har
            redan betytt mycket för många av de här grupperna, men det behöver
            förstärkas på olika sätt.
          </note>
          <note>
            Arbetsmarknads- och diskrimineringspolitiken, två andra faktorer
            som berör de här grupperna, står också i fokus för det vi nu jobbar
            med på departementet.
          </note>
          <note type="speaker">
            Anf. 222 MARIA LARSSON (kd):
          </note>
          <note>
            Fru talman! Jag får tacka för svaret. Jag förstår mycket väl
            att detta egentligen berör två områden, både utbildning och arbetsmarknad.
          </note>
          <note>
            Mona Sahlin har inte ett heltäckande svar. Det är skönt med den
            öppenheten, dvs. när ministrar inte alltid redovisar att de har
            det enda rätta svaret. Jag skulle då gärna vilja lämna några bidrag
            som kanske kan vara användbara.
          </note>
          <note>
            Jag tror att vi behöver en annan sorts utbildningspolitik, såväl
            inom utbildningsväsendet som inom arbetsmarknadspolitiken. Det
            ska vara en utbildningsform som knyter näringslivet och den offentliga
            sektorn i stort närmare varandra. Det ska finnas en möjlighet
            till någon form av lärlingsutbildning såväl inom grundskola, gymnasieskola
            som arbetsmarknadspolitisk åtgärd. Den lärlingsutbildning som
            finns i gymnasieskolan i dag fyller inte det syftet. Det behövs
            en mer praktisk inriktning redan från början. De höga teoretiska
            kraven finns fortfarande kvar. Det är en fälla som skapar mindre
            motivation att över huvud taget börja gymnasieskolan för dessa
            ungdomar.
          </note>
          <note>
            Det är olyckligt att utbildningsvägarna ser så ensidigt teoretiska
            ut i dagsläget. Vi behöver ha en större bredd på utbildningarna.
          </note>
          <note type="speaker">
            Anf. 223 Statsrådet MONA SAHLIN (s):
          </note>
          <note>
            Fru talman! Utan att gå in på det konkreta exempel frågeställaren
            nämnde, kan jag säga att vi för diskussioner med parterna på arbetsmarknaden
            om vilket ansvar och vilken hjälp de kan bidra med för att öppna
            fler möjligheter för dessa grupper att få en chans att pröva sin
            kompetens på arbetsmarknaden.
          </note>
          <note>
            Då ligger det Maria Larsson nämnde nära.
          </note>
          <note>
            Men jag vill också betona att de riktigt stora lösningarna för
            de grupperna, ofta kvinnor, ofta med en annan etnisk bakgrund
            än den svenska, ligger i förändringarna i innehållet i utbildningen
            och arbetsmarknadspolitiken och möjligheten och rätten att bygga
            på och förändra den kunskap man fick när man var ung. Vi prioriterar
            mångfaldsarbetet på Näringsdepartementet. Vi får säkert anledning
            att återkomma till frågan.
          </note>
          <note>
            EU:s jordbrukspolitik
          </note>
          <note type="speaker">
            Anf. 224 HARALD NORDLUND (fp):
          </note>
          <note>
            Fru talman! Jag vill samtala med jordbruksministern.
          </note>
          <note>
            En av förutsättningarna för att åstadkomma en utvidgning av EU
            är ju en reformering, avreglering, av jordbruket. Det blir tydligt
            när de nya kandidatländerna ställer krav på ersättningar inom
            jordbruket motsvarande de som gäller för närvarande.
          </note>
          <note>
            Det förefaller mig som om lite händer just nu. Är någonting på
            gång från Sveriges sida när det gäller att ta ytterligare steg
            för reformering av jordbruket?
          </note>
          <note>
            Anf. 225 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jag är lika orolig som Harald Nordlund över detta.
            Det är alldeles riktigt att en förutsättning för att de nya länderna
            ska kunna komma med i
          </note>
          <note>
            EU är att vi kan lösa konflikten. Det är en verklig konflikt.
            De nuvarande pengarna, såsom de är fördelade till de nuvarande
            länderna, räcker inte att fördelas i lika stor utsträckning till
            de nya länderna.
          </note>
          <note>
            I Polen finns två miljoner bönder som alla väntar på dessa nya
            pengar. Den lösning när det gäller jordbrukspolitiken som förefaller
            vara för handen just nu är att dessa nya länder får komma in på
            annorlunda villkor än de nuvarande medlemsländerna.
          </note>
          <note type="speaker">
            Anf. 226 HARALD NORDLUND (fp):
          </note>
          <note>
            Fru talman! Uttalanden från kandidatländernas sida tyder på att
            man inte kommer att acceptera att komma med på andra villkor.
          </note>
          <note>
            Det torde vara så att man måste jobba med den frågan, och man
            måste också jobba intensivt med att reformera och avreglera jordbruket.
          </note>
          <note>
            Kommer Sverige att använda sitt ordförandeskap på något särskilt
            sätt? Finns det någon särskild strategi för att inom ramen för
            ordförandeskapet åstadkomma resultat på området?
          </note>
          <note>
            Anf. 227 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Det är alldeles riktigt att kandidatländerna förväntar
            sig detta och att de för dagen inte accepterar någonting annat
            än att komma in på lika villkor som nuvarande bönder har. Det
            måste bli en förhandling. Då kommer jag in på det svenska ordförandeskapet.
            Sannolikt kommer denna förhandling att föras under vårt ordförandeskap
            om ett år - åtminstone med några av länderna. Då får vi anledning
            att ta upp diskussionen.
          </note>
          <note>
            Det är ingen svår diskussion för Sverige. Vi har vår linje klar.
            Vi vill ju avreglera i betydligt större utsträckning än vad vi
            hittills åstadkommit.
          </note>
          <note>
            Vi har också WTO-förhandlingarna som sannolikt kommer i gång
            efter presidentvalet i USA. Då kommer de att sammanfalla med det
            svenska ordförandeskapet.
          </note>
          <note>
            Jag ser fram emot en spännande tid första halvåret
          </note>
          <note>
            2001 både på det här området men också på andra områden, t.ex.
            angående vitboken om livsmedel som just har kommit ut. Vi ska
            besluta om ett antal nya regelverk under vår tid som ordförandeland.
          </note>
          <note>
            Kulturen i skolan
          </note>
          <note type="speaker">
            Anf. 228 BIRGITTA SELLÉN (c):
          </note>
          <note>
            Fru talman! Jag har en fråga till utbildningsminister Thomas
            Östros.
          </note>
          <note>
            Dagarna före jul kom det ett mycket trevligt pressmeddelande
            om att man skulle göra satsningar på kultur i skolan och att Malmö
            högskola skulle få i uppdrag att analysera hur kulturprojekt fungerar
            i skolor i Malmöregionen. Analysen ska sedan eventuellt ligga
            till grund för lärarutbildning.
          </note>
          <note>
            Vårt land är långt, och regionerna ser olika ut.
          </note>
          <note>
            Malmö är en växande region, men i norr är det en avfolkningsregion.
            Finns det funderingar på att utvidga projektet så att liknande
            uppdrag kan ges till högskolor även i norr, eller går det att
            utvidga Malmöprojektet att även titta på hur kulturen påverkar
            eleverna i norr?
          </note>
          <note>
            Anf. 229 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Kulturen i skolan är naturligtvis viktig, både när
            det gäller den konkreta vardagen i skolan men också att den finns
            som en viktig del av lärarutbildningen. Det är en diskussion om
            hur man för fram kulturen på ett sådant sätt att den väcker kulturintresset
            hos våra barn.
          </note>
          <note>
            Detta projekt är ett steg. Det går naturligtvis att också i framtiden
            diskutera andra steg. Men det är för tidigt att säga något i dagsläget.
          </note>
          <note type="speaker">
            Anf. 230 BIRGITTA SELLÉN (c):
          </note>
          <note>
            Fru talman! Landet är långt. Det finns mycket att jämföra. I
            norr finns minoritetsspråken och deras kultur som påverkar eleverna.
            I Malmö finns många invandrare och deras olika kulturer. Det skulle
            vara berikande att jämföra dessa olika landsdelar. Vi svenskar
            är olika från söder till norr. Det skulle vara berikande för hela
            projektet att titta på delar av Sverige. Även om det inte görs
            nu, hoppas jag att utbildningsministern har det i åtanke när det
            blir nya projekt. Landet är långt, och vi fungerar olika.
          </note>
          <note>
            Anf. 231 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Jag kan på stående fot lova att jag kommer att komma
            ihåg att vi har ett långt land.
          </note>
          <note>
            Hushållsnära tjänster
          </note>
          <note>
            Anf. 232 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Sedan den 1 januari i år pågår det försök med sänkt
            moms på arbetsintensiva tjänster. Nio länder deltar, dock inte
            Sverige. Det kan jag ha förståelse för - sänkt moms är begränsad.
          </note>
          <note>
            Nu har det kommit en propositionsförteckning om vilka förslag
            som regeringen ska lägga fram för riksdagen. Där finns ingenting
            som antyder att regeringen kommer att lägga fram ett förslag som
            berör de hushållsnära tjänsterna. Ändå vet jag att biträdande
            näringsminister Mona Sahlin är positiv till att göra någonting.
            Det är mindre än ett år sedan Mona Sahlin och jag debatterade
            detta, och vi var ganska överens.
          </note>
          <note>
            Har regeringen pratat sig samman för att lägga fram ett förslag
            som berör hushållsnära tjänster i förhoppningsvis vårpropositionen?
          </note>
          <note type="speaker">
            Anf. 233 Statsrådet MONA SAHLIN (s):
          </note>
          <note>
            Fru talman! Vi har haft många diskussioner om detta. Det gäller
            inte bara vad man tycker i sakfrågan utan också en prioritering
            mellan många olika skattefrågor. Jag kan inte i dag lämna något
            annat besked än vad jag gjorde i riksdagen i interpellationsdebatten
            för en tid sedan. Regeringen tittar på denna fråga, inte minst
            utifrån aspekten med svartarbete och möjligheterna att öka inkomsterna
            till staten. Frågan ska ingå i de skatteöverläggningar som ska
            föras med de övriga partierna i riksdagen. Därutöver har jag inga
            andra besked att lämna i dag.
          </note>
          <note>
            Anf. 234 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Beskedet är tyvärr lite negativt. Det är ett år sedan
            jag fick i princip samma besked, nämligen att det inte gick att
            lämna något besked om det skulle komma något förra året. Så hänvisade
            man till de pågående skattesamtalen. Vi har inte riktigt grepp
            om de fortfarande pågår eller inte. Det är ju ett tag sedan partierna
            träffades. Nog är detta en prioriterad fråga med just de aspekter
            som biträdande näringsministern tog upp, bl.a. svartarbete.
          </note>
          <note>
            Samtidigt vet vi att väldigt många skulle efterfråga dessa tjänster
            om det bara var rimliga priser på dem. De som jobbar i den här
            sektorn står ju utanför hela vårt socialförsäkringssystem. De
            har det inte så där jättebra. Så nog är det en angelägen fråga.
          </note>
          <note>
            Jag hoppas innerligt att det är fler än biträdande näringsministern
            som driver denna fråga inom regeringen.
          </note>
          <note type="speaker">
            Anf. 235 Statsrådet MONA SAHLIN (s):
          </note>
          <note>
            Fru talman! Vi tittar på en mängd olika frågeställningar som
            handlar om hur vi kan bredda arbetsmarknaden, hur vi kan få fram
            nya företag inom tjänstesektorn, hur vi ska komma åt svartarbetet
            och därigenom skapa större trygghet för fler anställda och få
            större inkomster till staten. Allt detta är angelägna frågor,
            och i det sammanhanget ingår den fråga som vi nu diskuterar om
            hushållsnära tjänster och skattenivån på dem.
          </note>
          <note>
            Men som konkret svar kan jag inte säga annat än att detta är
            ett av övervägandena som kommer att ingå i de skattesamtal som
            förs med de andra partierna. Sedan får vi se vad det ger.
          </note>
          <note type="speaker">
            Anf. 236 TALMANNEN:
          </note>
          <note>
            Detta fick bli det sista inlägget i denna frågestund som därmed
            är avslutad. Jag tackar regeringens och kammarens ledamöter för
            er medverkan. Som vanligt hann vi inte med alla frågor som det
            fanns önskemål om att få ställa här. Tack ska ni ha!
          </note>
          <note>
            3 § Allmänpolitisk debatt (forts. från 1 §)
          </note>
          <note>
            Frågor om trygghet (forts.)
          </note>
          <note type="speaker">
            Anf. 237 SIW PERSSON (fp):
          </note>
          <note>
            Fru talman! Vi vet att ett väl fungerande rättssamhälle är en
            förutsättning för ett gott samhälle. En av statens klassiska uppgifter
            är just att garantera medborgarna trygghet till liv och lem. Därför
            är det en paradox att det demokratiska Sverige med världens förmodligen
            största offentliga sektor inte klarar av den uppgiften.
          </note>
          <note>
            Brott, fysisk otrygghet och förfall hotar grunderna för ett öppet
            och demokratiskt samhälle. Det är bedrövligt att nästan två miljoner
            svenskar varje år utsätts för brott. Trots världens högsta skatter
            lyckas vi i Sverige inte att skapa trygghet mot brott och övergrepp.
          </note>
          <note>
            Andelen uppklarade brott minskar stadigt. 1996
          </note>
          <note>
            klarades endast 21 % av de anmälda brotten upp. Vi ska väl komma
            ihåg att de som drabbas hårdast av brottsligheten och ett hårdnande
            samhällsklimat är de resurssvagaste. Just därför är det en angelägen
            demokratisk uppgift att bekämpa brottsligheten.
          </note>
          <note>
            Om vi ser på 90-talet finns det några starkt oroande inslag i
            det svenska rättssamhället, och det gäller främst ökningen av
            den organiserade brottsligheten som ofta har internationella förgreningar,
            ökningen av de grova våldsbrotten och ökningen av brottslighet
            med nazistiska förtecken.
          </note>
          <note>
            Men Folkpartiet understryker alltid att det från socialliberal
            utgångspunkt är viktigt att vara lika hård mot brottsligheten
            som mot brottslighetens orsaker.
          </note>
          <note>
            Dåliga skolor, segregation och social utslagning måste mötas
            med politiska åtgärder. Men vi liberaler kan inte heller passivt
            se på när förtroendet för rättssamhället undergrävs.
          </note>
          <note>
            Folkpartiet vill med skärpa än en gång understryka hur viktigt
            det är att först och främst se till att förhindra att brott begås.
          </note>
          <note>
            Orsaken till brottsligheten kan sökas i otrygga uppväxtförhållanden
            - otrygga vuxna ger otrygga barn - dålig normbildning från vuxenvärlden,
            dåliga skolor och dåligt med resurser till barn med problem.
          </note>
          <note>
            Vi måste en gång för alla slå fast att mobbning och våld inte
            hör hemma i skolan. Därför ska normbildningen när det gäller ordning,
            hänsyn och förbud mot våld i skolan bli striktare. Lärares och
            övrig personals befogenheter att upprätthålla normerna måste öka.
            Allvarliga former av våld och kriminalitet i skolor ska polisanmälas.
          </note>
          <note>
            Det är också viktigt att möta brottsligheten genom olika åtgärder
            som minskar möjligheterna att berika sig genom det brottsliga
            beteendet.
          </note>
          <note>
            För att ett rättssamhälle ska fungera måste vi också komma ihåg
            att hela rättskedjan med polis, åklagare och domstolar ska fungera
            på ett sådant sätt att medborgarna känner förtroende för myndigheterna.
          </note>
          <note>
            Det tragiska är att vi tyvärr inte är där i dag.
          </note>
          <note>
            Alldeles för många människor - och då särskilt unga människor
            - känner stark misstro mot de rättsvårdande myndigheterna, och
            det, fru talman, är mycket illavarslande.
          </note>
          <note>
            I den debatt som vi hade i samband med budgeten redogjorde jag
            för Folkpartiets syn på polis, åklagare och domstolar, och vi
            hade också en särskild debatt om domstolarna här i kammaren. Därför
            vill jag som
          </note>
          <note>
            Folkpartiets representant i dag särskilt tala om två frågor,
            och de gäller brottsoffren och kriminalpolitiken.
          </note>
          <note>
            Att utsättas för brott är en grov och allvarlig kränkning av
            den personliga integriteten. När en individ utsätts för brott
            rubbas hans eller hennes förtroende för hela samhället. Denna
            känsla förstärks verkligen om den person som har blivit drabbat
            bemöts negativt eller med ointresse av de rättsvårdande myndigheterna.
            Om man däremot blir bemött med respekt, erkännande och intresse
            då förstärks känslan av tillit till och samhörighet med samhället.
          </note>
          <note>
            Skydd mot att samhället genom sitt agerande mot brottsoffret
            gör detta till ett offer, även i förhållande till samhället, är
            lika viktigt som skydd mot det ursprungliga brottet. Brottsoffret
            ska ha samhällets reservationslösa uppmärksamhet och stöd. Samhällets
            åtgärder och insatser för att erkänna och stärka brottsoffrens
            rättigheter är grundläggande för upplevelsen av rättvisa och trygghet
            i samhället.
          </note>
          <note>
            Men vi kan aldrig nog understryka att den viktigaste samhällsinsatsen
            för brottsoffren är att se till att brottet mot dessa personer
            aldrig begås. När brott har begåtts är det viktigt att komma ihåg
            två grundläggande principer: brottsoffrets rättigheter ska ges
            samma prioritet som den misstänktes och processen får aldrig medföra
            att brottsoffrets problem på något sätt ökar, s.k. sekundär viktimisering.
          </note>
          <note>
            Brottsoffret ska ha rätt till respekt, att få information, skydd
            för personlig integritet, ekonomisk kompensation samt rätt att
            både ge och inhämta information. Här måste vi komma ihåg att se
            till att alla myndigheter blir bättre på det här, och det är inte
            bara en fråga om pengar, utan det gäller att ändra på invand kultur
            och inställning till människor.
          </note>
          <note>
            Jag vill nämna några konkreta åtgärder som vi föreslår och som
            vi hoppas ska förbättra brottsoffrens ställning.
          </note>
          <note>
            Vi vill ha ett utökat besöksförbud. Det är extra viktigt för
            de hotade och förföljda kvinnorna.
          </note>
          <note>
            Den försöksverksamhet som man har med medling mellan brottsoffer
            och gärningsman bör utvidgas till att gälla hela Sverige. Dessutom
            vill Folkpartiet att man ska ha medling via tredje man. Det är
            särskilt viktigt när en person har blivit utsatt på ett sådant
            sätt att hon inte orkar möta gärningsmannen.
          </note>
          <note>
            Det bör genomföras familjerådslag i hela landet.
          </note>
          <note>
            Det är väldigt viktigt med sådana, därför att de gör att gärningsmannen
            verkligen får reda på konsekvenserna av det som han eller hon
            har gjort, och personen får framföra en ursäkt. Det ska också
            finnas en handlingsplan för återanpassningen.
          </note>
          <note>
            Vi i Folkpartiet vill också att de svenska skadeståndsreglerna
            ska kompletteras med en rätt till ersättning för sorg och saknad.
            Det har vi förstått är väldigt viktigt för tryggheten för dem
            som har blivit svårt utsatta. För att undgå tidsödande och omfattande
            utredning tycker vi att det ska vara ett schablonmässigt belopp.
          </note>
          <note>
            De personer som mister trygghet på ett sådant sätt att de måste
            ha skyddade personuppgifter och allt vad det kan vara måste få
            hjälp med kostnaderna.
          </note>
          <note>
            Vi i Folkpartiet har hela tiden sagt nej till avskaffandet av
            rättshjälpen och kräver att den återinförs.
          </note>
          <note>
            Till sist, fru talman, några ord om svensk kriminalpolitik. Det
            blev inte många minuter, tyvärr. Men låt mig säga att vi i Folkpartiet
            tycker att det är viktigt att kriminalvården ska vara human men
            inte kravlös.
          </note>
          <note>
            Tiden i fängelse ska användas till återanpassning.
          </note>
          <note>
            Anf. 238 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Det är glädjande att den allmänpolitiska debatten
            också innefattar människors rätt till trygghet mot brott och därigenom
            även kriminalpolitiken och rättsväsendet.
          </note>
          <note>
            Kriminalpolitik och frågor om rättsväsendet är något som jag
            gärna diskuterar. Det må sedan ske här i riksdagens kammare, på
            tidningars debattsidor eller i annat sammanhang. Anledningen till
            det är givetvis att regeringen nu under flera år har satsat brett
            och ambitiöst på att utveckla samhällets förmåga att motverka
            och bekämpa brottsligheten.
          </note>
          <note>
            För den som betraktar jämlikhet, solidaritet och rättvisa som
            grundläggande värden i ett samhällsbygge är det självklart att
            slå vakt om ett väl fungerande rättsväsende och en lagstiftning
            som skapar trygghet för medborgarna. Det är i första hand inte
            den som har möjlighet att på andra sätt köpa sig trygghet som
            är beroende av samhällets insatser. Lag och rätt och institutioner
            med uppgift att värna rättsordningen är därför, inte minst, instrument
            i den utsattes tjänst.
          </note>
          <note>
            Kriminalpolitiken har därmed också sin naturliga och självklara
            plats i arbetet med att åstadkomma en rättvis fördelning och en
            grundläggande välfärd för alla.
          </note>
          <note>
            Regeringen vill skapa ett tryggare Sverige. För det krävs breda
            insatser i alla delar av samhället. Grunden för detta nydanande
            och stora arbete lades bl.a. i det nationella programmet för brottsförebyggande
            arbete, Allas vårt ansvar. Sedan ett par år utvecklas ett brett
            samarbete på lokal nivå under ledning av brottsförebyggande råd
            i alltfler av landets kommuner.
          </note>
          <note>
            Inom ramen för regeringens storstadssatsning har lokala utvecklingsavtal
            hittills slutits med fyra kommuner. Ytterligare tre kommuner tillkommer
            den närmaste tiden. Ett av syftena är att öka människors trygghet
            och trivsel. Samtliga kommuner har åtagit sig att utveckla det
            brottsförebyggande arbetet. I t.ex.
          </note>
          <note>
            Södertälje leder avtalet till att man antar ett program för brottsförebyggande
            arbete, att s.k. boendecentrum skapas i problemfyllda bostadsområden
            för att motverka skadegörelse och rasism. Ett familjecentrum ska
            inrättas för att främja barns uppväxt tillsammans med föräldrar
            under trygga förhållanden. Insatser görs även för att minska missbruk
            av olika slag. Det är goda exempel på konkreta insatser för att
            minska brottsligheten och öka tryggheten för människorna i en
            kommun.
          </note>
          <note>
            Men för att kommunernas satsningar ska leda till fortsatt stadig
            minskning av brottsligheten krävs även att rättsväsendet uppfyller
            sin centrala roll i brottsbekämpningen.
          </note>
          <note>
            Rättsväsendets övergripande mål är ju att minska brottsligheten,
            öka tryggheten på gator och torg samt uppfylla kraven på rättstrygghet
            och rättssäkerhet.
          </note>
          <note>
            När vi i regeringen gick in i den nya mandatperioden föresatte
            vi oss att inte bara mobilisera hela samhället i kampen mot brottsligheten
            utan även att modernisera och effektivisera rättsväsendet. Den
            föresatsen byggde på två grundläggande behov, nämligen att utveckla
            institutioner och dess arbetssätt, som formats i ett annat samhälle,
            och att sanera statens sargade finanser.
          </note>
          <note>
            Moderniseringen av rättsväsendet syftar till att forma ett rättsväsende
            som kan möta 2000-talets krav.
          </note>
          <note>
            Det gäller de krav som medborgarna ställer på en snabb och professionell
            handläggning, ett bra bemötande och tillgång till ett rättsväsende
            av hög kvalitet, oavsett vem man är eller var man bor. Det gäller
            också krav till följd av att lagstiftningen har blivit mer komplicerad
            att tillämpa, bl.a. som en följd av ett allt djupare europeiskt
            samarbete. Krav kommer också från anställda, och presumtiva anställda,
            i rättsväsendet som vill ha goda arbetsvillkor på en attraktiv
            arbetsplats.
          </note>
          <note>
            Det omfattande reformarbetet har redan burit frukt i delar av
            rättsväsendet, men mycket arbete återstår i andra.
          </note>
          <note>
            I polisväsendet har det problemorienterade arbetssättet lagts
            till grund för allt polisarbete, och närpolisorganisationen har
            delvis kommit på plats. Men mycket återstår innan vi ser resultat
            på mer än vissa platser eller vissa områden.
          </note>
          <note>
            Åklagarna arbetar nu i en ny, rationell organisation där resurserna
            används på ett effektivt sätt. Det har bl.a. möjliggjort omfattande
            satsningar på kompetensutveckling. Arbetsglädjen börjar återvända
            och ge synliga resultat. Särskilda organisationer har dessutom
            skapats för att bekämpa ekonomisk brottslighet och miljöbrott.
            Vi står i början av en positiv utveckling.
          </note>
          <note>
            Vid landets domstolar prövas nya arbetsformer och en ny organisation.
            Även om mycket återstår att göra känner jag stor tillförsikt mot
            bakgrund av den förändringsvilja som har etablerats.
          </note>
          <note>
            Kriminalvården har genomfört omfattande förändringar. Det handlar
            bl.a. om att säkerställa en tydligare kontroll, uppföljning, utvärdering
            och styrning av verksamheten. Det räcker inte med att skapa nya
            och fler behandlingsprogram. De ska också kunna ge effektivitet.
            Det är inte mer av kvantitet vi behöver utan mer av kvalitet.
            Syftet är givetvis att på så sätt utveckla och förbättra verksamheten
            och att bättre kunna förebygga återfall i brott.
          </note>
          <note>
            Det är givetvis så att en tid av stora reformer är smärtsam,
            inte minst för rättsväsendets personal. På många håll inom rättsväsendet
            känner anställda oro över sin arbetssituation. Men samtidigt finns
            i dag en medvetenhet bland personal och andra berörda om att rättsväsendet
            behöver reformeras. Medvetenheten har bl.a. resulterat i en febril
            försöksverksamhet som initierats av dem som arbetar i rättsväsendet.
          </note>
          <note>
            Nu finns alltså såväl positiva exempel att hålla fram som mental
            förberedelse för att gå vidare i moderniseringsarbetet. I ett
            sådant läge är det berättigat och nödvändigt med nya resurser.
            Redan i budgetpropositionen för år 2000 aviserade regeringen att
            den ska återkomma till riksdagen i 2000 års ekonomiska vårproposition
            med vilka ytterligare resurser som behövs för att fullfölja moderniseringen
            av rättsväsendet. De ekonomiska möjligheterna till sådana satsningar
            har skapats genom att regeringens arbete med att återställa balans
            i statens finanser varit mycket framgångsrikt.
          </note>
          <note>
            Fru talman! Som en röd tråd genom regeringens politik går insikten
            om att Sverige är en del i en omvärld. Regeringens politik är
            därför också internationellt och europeiskt inriktad. Det är min
            bestämda övertygelse att nationell kriminalpolitik har allt att
            tjäna på att kompletteras av åtgärder med hela Europa som bas.
          </note>
          <note>
            Sverige fick stort genomslag vid det särskilda EU-
          </note>
          <note>
            toppmötet i Tammerfors, som bl.a. diskuterade brottsbekämpningen
            i Europa. Där sattes för första gången en europeisk kriminalpolitik
            på pränt, starkt präglad av svenska idéer och erfarenheter, inte
            minst när det gäller brottsförebyggande perspektiv och brottsoffers
            rättigheter.
          </note>
          <note>
            I stället för att skapa identiska regler i EU:s 15
          </note>
          <note>
            medlemsländer ska broar byggas mellan de olika ländernas rättssystem
            genom att erkänna domar och beslut samt verkställa dem och genom
            att underlätta för brottsbekämpande myndigheter att samarbeta.
            I
          </note>
          <note>
            princip ska det vara lika lätt för en polis eller åklagare i
            Kalmar att samarbeta med kollegor i Borlänge som i
          </note>
          <note>
            Barcelona. EU-toppmötet innebar alltså ett genombrott för en
            ny dimension i det internationella rättsliga samarbetet.
          </note>
          <note>
            Det nya europeiska samarbetet öppnar således nya möjligheter
            att angripa grov organiserad brottslighet.
          </note>
          <note>
            Ofta har ju den svåra brottsligheten internationella inslag.
            Det visar erfarenheterna från t.ex. kriminella mc-gäng och högerextremister.
          </note>
          <note>
            Sedan flera år tillbaka prioriterar rättsväsendet bekämpandet
            av brott med inslag av antisemitism, homofobi och rasism. I årets
            regleringsbrev till rättsväsendets myndigheter uppdras åt dessa
            att höja sin kompetens när det gäller såväl brottsligheten i sig
            som situationen för de grupper som utsätts för brottsligheten.
          </note>
          <note>
            Även en rad förbättringar och skärpningar av lagstiftningen har
            regeringen tagit initiativ till. Den grova brottsligheten utvecklas
            och utnyttjar nya möjligheter som bl.a. ny teknik erbjuder. Det
            är angeläget att även rättsväsendets förmåga och möjligheter utvecklas
            i ännu större utsträckning. För det behövs även att det regelverk
            som styr myndigheternas arbete ses över.
          </note>
          <note>
            Fru talman! Internationellt sett har Sverige ett väl fungerande
            rättsväsende. Internationellt sett är Sverige ett relativt tryggt
            land att leva i. Internationella brottsofferundersökningar visar
            att Sverige har en låg nivå på grov brottslighet och att Sverige
            har den minsta andelen personer som känner sig otrygga t.ex.
          </note>
          <note>
            ute på kvällar eller i sina bostadsområden.
          </note>
          <note>
            Men i ett land som står för jämlikhet, solidaritet och rättstrygghet
            är det relativt sett bästa inte gott nog. Så länge det finns kvinnor
            och barn som lever i otrygghet i sina egna hem, så länge ungdomar
            bli rånade på gatan av jämnåriga, så länge mörkhyade människor
            eller homosexuella blir utsatta för rasistiskt våld, så länge
            vittnen och målsägande blir hotade av kriminella - för att bara
            nämna några aktuella brottsområden - är det en huvuduppgift för
            regeringen att oförtrutet och med kraft bekämpa brott och otrygghet
            i vårt land.
          </note>
          <note>
            För det krävs kunskap och sans i argumenteringen. För det krävs
            mod att bryta gamla vanor och strukturer. För det krävs vilja
            att se komplexiteten i såväl brottsligheten som det brottsbekämpande
            arbetet. För det krävs tydlig politisk styrning, inte minst genom
            att säkerställa goda resurser och ett gott resursutnyttjande.
          </note>
          <note type="speaker">
            Anf. 239 GUN HELLSVIK (m) replik:
          </note>
          <note>
            Fru talman! Justitieministern sade avslutningsvis att det relativt
            sett bästa inte är gott nog. Jag ska inte ta upp tid med att diskutera
            om Sverige är relativt sett bäst, men det gläder mig att vi är
            överens om att läget i vart fall inte är gott nog.
          </note>
          <note>
            En viktig del i det brottsförebyggande arbetet, liksom i det
            brottsbeivrande arbetet, är närpolisverksamheten. Justitieministern
            antydde att utvecklingen inte har varit tillräckligt bra när det
            gäller denna verksamhet. Vi är alla väl medvetna om att ett viktigt
            skäl är att resurserna inte räcker till. De närpoliser vi har
            får i mycket stor utsträckning syssla med helt andra saker.
          </note>
          <note>
            Jag ställde i mitt anförande en fråga till justitieministern.
            Den gällde hur analysen av behoven för polisen ser ut för framtiden
            och hur man tänker tillgodose behoven. Något svar fick vi inte
            här men rimligen, eftersom det redan förra våren gavs löften,
            måste analysen finnas nu.
          </note>
          <note>
            Anf. 240 Justitieminister LAILA FREI-
          </note>
          <note type="speaker">
            VALDS (s) replik:
          </note>
          <note>
            Fru talman! Antalet poliser i Sverige vid ingången av förra året
            var 16 429. Det är mindre än 300 färre än det antal som Gun Hellsvik
            i början av 90-talet slog fast att vi behövde. Jag delar inte
            Gun Hellsviks uppfattning. Jag tror att vi behöver fler poliser.
            Det är bakgrunden till utbyggnaden av utbildningen på Polishögskolan.
            Vi räknar med att ca 500 poliser kan utbildas under innevarande
            år. Nästa år blir det flera.
          </note>
          <note>
            Det blir uppemot 800-900 om två år. Hur många vi ska utbilda
            är beroende av kapaciteten och av hur fort vi kan bygga ut den.
          </note>
          <note>
            Under vägen bedömer vi också behovet av poliser, för det ändrar
            sig hela tiden. Vissa faktorer är kända för oss, t.ex. pensionsavgångar.
            Men i vilken utsträckning poliser väljer att t.ex. byta arbete
            eller vara tjänstlediga för att tjänstgöra internationellt eller
            i annan verksamhet som vi uppmuntrar på olika sätt vet vi inte.
            Det måste man göra mer kortsiktiga bedömningar av. Därför är målsättningen
            ett ökat intag i polisutbildning.
          </note>
          <note type="speaker">
            Anf. 241 GUN HELLSVIK (m) replik:
          </note>
          <note>
            Fru talman! Först ska vi klara av ett missförstånd som jag har
            förstått att justitieministern har levt med ett bra tag. Det var
            faktiskt så att i den regering som avgick 1991, och i vilken justitieministern
            ingick, dock utan ansvar för polisen, drev man årligen kravet
            på att det skulle fattas beslut om antalet polistjänster.
          </note>
          <note>
            Det jag gjorde var att jag avskaffade det kravet. Dock röstade
            socialdemokraterna mot mitt krav på att vi inte längre skulle
            diktera uppifrån. Då hoppas jag att vi har klarat ut detta missförstånd.
            Om sedan någon har återinfört det senare så är det i vart fall
            inte jag.
          </note>
          <note>
            Jag har en kort fråga. Jag tackar för de kommentarer jag fick
            när det gäller insikten om behovet av fler poliser. Men hur tänker
            justitieministern lösa det akuta problemet? För vi har, det är
            jag övertygad om att vi är överens om, ett akut problem.
          </note>
          <note>
            Anf. 242 Justitieminister LAILA FREI-
          </note>
          <note type="speaker">
            VALDS (s) replik:
          </note>
          <note>
            Fru talman! Beslutet om 16 700 poliser fattades i början av 90-talet.
            Det var väl då Gun Hellsvik var justitieminister om jag inte tar
            fel. När det gäller möjligheten att förstärka personella resurser
            hos polisen använder sig polismyndigheterna av de möjligheter
            som finns för att utnyttja annan typ av personal.
          </note>
          <note>
            Det handlar om civilanställd personal i olika typer av uppgifter.
            Det handlar om experter. Det handlar om att utveckla samarbete
            med beredskapspolis och fjälltjänstgörare. Man diskuterar hur
            man skulle kunna utnyttja militärer i organisationen. Det pågår
            ett intensivt arbete på Rikspolisstyrelsen för att finna olika
            sätt att stärka den polisiära organisationen med personell kraft
            av olika slag.
          </note>
          <note type="speaker">
            Anf. 243 GUNNEL WALLIN (c) replik:
          </note>
          <note>
            Fru talman! Jag skulle vilja säga att justitieministern och jag
            kanske är överens när det gäller hur viktigt det är med den brottsförebyggande
            verksamhet och brottsofferverksamhet som sker på ideell basis.
          </note>
          <note>
            Men jag har varit ute och på besök och pratat med många, och
            frågan är hur länge de ställer upp, hur länge de orkar. Vi måste
            ge någon form av morot tillbaka för att vi ska kunna behålla denna
            goda kraft.
          </note>
          <note>
            Det behövs också en samordnare, och där ser jag att närpolisen
            har en viktig uppgift att fylla. Vi måste vara rädda om det ideella
            arbete som bedrivs just inom det brottsförebyggande arbetet och
            brottsofferarbetet.
          </note>
          <note>
            Anf. 244 Justitieminister LAILA FREI-
          </note>
          <note type="speaker">
            VALDS (s) replik:
          </note>
          <note>
            Fru talman! Jag ser också närpolisen som en mycket central aktör
            när det gäller det lokala brottsförebyggande arbetet eftersom
            det är polisen som har möjlighet att säkerställa att man har information
            om hur läget ser ut i det lokala samhället. Det gäller vilken
            typ av brott som begås, när det begås, var det begås och ibland
            t.o.m. av vem det begås. Den kunskapen behövs för att man ska
            kunna agera brottsförebyggande.
          </note>
          <note>
            Men min uppfattning är att ansvaret för att samordna samhällets
            insatser för att bekämpa och förebygga brottslighet måste ligga
            hos kommunen och dess ansvarstagare. Det får gärna ske i form
            av bildande av ett råd eller liknande där man samlar de ideella
            krafterna, näringslivets representanter, kommunens alla myndigheter
            och polisen för att gemensamt skapa kunskapsunderlag och besluta
            om det fortsatta agerandet.
          </note>
          <note type="speaker">
            Anf. 245 GUNNEL WALLIN (c) replik:
          </note>
          <note>
            Fru talman! Jag kan instämma i det, men det behöver ändå finnas
            något samlande som håller i gång det här. Annars trappar det av
            i dagens samhälle. Det måste finnas någon. Den här polisen finns
            inte alltid ute. Jag tog i mitt anförande ett exempel från Skåne,
            där man har dragit in närpolisen och använt den till utryckningsverksamhet.
            Där finns inte detta. Det tycker jag är otroligt oroande. På mina
            frågor svarar polischefen att det inte finns några poliser att
            få tag på. Vi måste ta närpoliserna till utryckningstjänsterna.
          </note>
          <note>
            Det tycker jag är synnerligen oroande.
          </note>
          <note>
            Anf. 246 Justitieminister LAILA FREI-
          </note>
          <note type="speaker">
            VALDS (s) replik:
          </note>
          <note>
            Fru talman! Som Gunnel Wallin antagligen vet finns det skilda
            meningar i fråga om hur man ska organisera arbetet på lokal nivå
            i de olika delarna av polisens verksamhet. Det förs en intensiv
            diskussion på olika håll. Jag vill inte bestämt ta ställning till
            på vilket sätt man borde fördela sina resurser t.ex. när det gäller
            närpolisorganisationen i förhållande till någon annan organisation
            som i stället ska ha huvudansvaret för utryckningsverksamheten.
            Det här måste polismyndigheterna själva komma underfund med.
          </note>
          <note>
            Vilket är det effektivaste sättet att betjäna allmänhetens behov?
          </note>
          <note>
            Dessutom har myndigheterna i uppdrag att mot bakgrund av den
            kunskap vi har skaffat oss om hur man använder polisresurserna
            i dag säkerställa att dessa används utifrån medborgarnas behov.
            Det gäller både arbetstider och arbetssätt. Här pågår ett utvecklingsarbete,
            men vi har fortfarande lång väg kvar att gå.
          </note>
          <note type="speaker">
            Anf. 247 KIA ANDREASSON (mp) replik:
          </note>
          <note>
            Fru talman! Att Sverige är en del i omvärlden är ju ingen ny
            insikt, utan det har ju funnits ett samarbete före Sveriges inträde
            i EU. Men genom det europeiska samarbetet sker allting i en rasande
            fart. Bara på denna korta tid har polisen involverats både genom
          </note>
          <note>
            Europol och Schengen och åklagarna genom Eurojust. Det som skulle
            vara bara en början har snabbt blivit något helt annat och mer
            ingripande.
          </note>
          <note>
            Jag är alltså bekymrad över resurserna. Hur mycket resurser ska
            gå till EU-samarbetet? Eftersom det går så fort så måste det finnas
            tankar om detta.
          </note>
          <note>
            Jag fick i dag information om att 50 % av verksamheten inom Justitiedepartementet
            går till internationella aktiviteter och speciellt då till EU.
            Och inför ordförandeskapet ska 45 arbetsgrupper arbeta. Då är
            min andra fråga: Hur kommer riksdagen in i det arbetet, därför
            att det sker ju mycket på tjänstemannaplanet? Och eftersom det
            handlar om 45 arbetsgrupper är det mycket arbete som görs där.
          </note>
          <note>
            Anf. 248 Justitieminister LAILA FREI-
          </note>
          <note type="speaker">
            VALDS (s) replik:
          </note>
          <note>
            Fru talman! Om jag har förstått Kia Andreassons fråga rätt så
            handlade den både om Justitiedepartementets organisation och resursanvändning
            när det gäller EU-arbetet men också om rättsväsendet. Och det
            är ju två mycket skilda saker.
          </note>
          <note>
            När det gäller Justitiedepartementet är det helt rätt att inför
            ordförandeskapet innebär det att vi i mycket stor utsträckning
            måste omprioritera våra resurser och koncentrera oss på det som
            Europasamarbetet och det kommande ordförandeskapet kräver.
          </note>
          <note>
            Men när det gäller rättsväsendets resursanvändning så handlar
            det ju om att använda resurserna på ett sådant sätt att man får
            ut det bästa resultatet. Vi ska ju samarbeta i Europa, t.ex. i
            Europol, för att effektivisera det svenska polisarbetet. Att avsätta
            resurser för att utnyttja det samarbetet ska ju leda till att
            man får ut mer för de satsade pengarna än om man avstår från det
            samarbetet. Det är inte fråga om en ökad kostnad, utan det är
            fråga om ett bättre resursutnyttjande och en större möjlighet
            att agera polisiärt.
          </note>
          <note>
            Och jag kan inte hålla med om att det går för fort. Jag tycker
            att det går för långsamt.
          </note>
          <note type="speaker">
            Anf. 249 KIA ANDREASSON (mp) replik:
          </note>
          <note>
            Fru talman! Jag tog upp exemplet med Justitiedepartementet därför
            att det är ett av de departement som har den högsta belastningen,
            och det säger ju någonting om farten på detta område.
          </note>
          <note>
            När det gäller resursanvändningen är ju en stor del att få uppmärksamhet
            för svenska idéer. Och det är inget fel i det. Men det finns också
            en konflikt i detta sammanhang, nämligen att få det svenska systemet
            att verkligen fungera ute på fältet i stället för att visa på
            idéer och lägga så mycket kraft där att det kan bli en kantring.
            Och det är det som jag är oroad för. Det är därför som jag ställer
            frågan: Hur mycket av rättsväsendets totala resurser är det egentligen
            möjligt att satsa på detta samarbete, och i vilken takt?
          </note>
          <note>
            Anf. 250 Justitieminister LAILA FREI-
          </note>
          <note type="speaker">
            VALDS (s) replik:
          </note>
          <note>
            Fru talman! Jag har fortfarande svårt att se hur
          </note>
          <note>
            Kia Andreasson väver ihop dessa två frågor. En sak är ju vad
            vi gör i Justitiedepartementet. Och där är det ingen tvekan om
            att vi är tvungna att satsa mycket resurser inför ordförandeskapet.
            Och vi har satsat även tidigare - som kritiken gällde om jag förstod
            det rätt - på samarbetet inom Europa just för att föra ut våra
            idéer, ställa våra krav och påverka den europeiska utvecklingen
            i en riktning som vi tycker är riktig.
          </note>
          <note>
            Och den politiken och det sättet att agera är jag beredd att
            försvara. Men hur det påverkar rättsväsendet är en helt annan
            fråga. Det arbete som vi bedriver i
          </note>
          <note>
            Justitiedepartementet och i riksdagen är ju att utveckla möjligheterna
            för vårt rättsväsende att arbeta effektivare, att få ut mer av
            resultat än tidigare med insatta kronor när det gäller att bekämpa
            brott. Det är ju hela syftet med det europeiska samarbetet. Hur
            ska vi annars komma framåt när det gäller att bekämpa grov organiserad
            brottslighet som är gränsöverskridande?
          </note>
          <note>
            Anf. 251 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! I Stockholm är läget mycket ansträngt, för att uttrycka
            sig milt. Poliserna hinner inte göra det som de ska. Samtidigt
            är de ålagda att sitta och skriva ut protokoll och åka runt med
            post. Allt detta är effekten av att man för några år sedan har
            avskedat en stor del av den civilanställda personalen.
          </note>
          <note>
            Jag utgår från att justitieministern är överens med mig om att
            poliser ska göra det som de är bra på, dvs.
          </note>
          <note>
            bekämpa brottslighet och inte åka runt med post. Jag undrar därför
            vad justitieministern avser att göra så att man ska ha råd att
            anställa civil personal igen och använda poliserna där de är bäst
            skickade att användas.
          </note>
          <note>
            Anf. 252 Justitieminister LAILA FREI-
          </note>
          <note type="speaker">
            VALDS (s) replik:
          </note>
          <note>
            Fru talman! När det gäller polismyndigheterna som helhet i landet
            ser vi att de numera är i stort sett i balans när det gäller ekonomin.
            Men det gäller tyvärr inte en del kommuner, och Stockholm är en
            av dem.
          </note>
          <note>
            Det är fortfarande ett underskott i Stockholmspolisens budget,
            och det är ett problem.
          </note>
          <note>
            Jag utgår ifrån att de resursförstärkningar som regering och
            så småningom riksdag fattar beslut om kommer att användas av Rikspolisstyrelsen
            på det sättet att man säkerställer att de resurser som behövs
            förs över till de polismyndigheter som i dag inte klarar att utveckla
            sin verksamhet och t.ex. säkerställa att de har den civilanställda
            personal som de behöver för att bäst kunna utnyttja sin polispersonal.
          </note>
          <note>
            Anf. 253 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Även om jag förstår att det inte är justitieministern
            personligen som kommer att fördela resurserna så innebär det alltså
            att Stockholm kommer att få en större pott av resurserna framöver
            för att kunna klara sin brottsbekämpning och för att återigen
            kunna anställa civilpersonal, så att poliserna får göra det som
            de är bäst på och som vi tycks vara överens om. Jag tvivlar på
            att det kommer att vara så. Kommer det i vårpropositionen att
            anslås ytterligare resurser? Är det detta som justitieministern
            säger?
          </note>
          <note>
            Anf. 254 Justitieminister LAILA FREI-
          </note>
          <note type="speaker">
            VALDS (s) replik:
          </note>
          <note>
            Fru talman! Det är inte fråga om att jag personligen fördelar
            några resurser. Det är t.o.m. så att det inte är regeringen som
            gör det, utan det är en uppgift för Rikspolisstyrelsen. Och som
            regeringen har uttalat i flera sammanhang, senast i budgetpropositionen
            i höstas, så avser den att återkomma med de förslag till resursförstärkningar
            som behövs för att kunna fullfölja reformarbetet inom rättsväsendet.
          </note>
          <note type="speaker">
            Anf. 255 CHRIS HEISTER (m):
          </note>
          <note>
            Fru talman! Man hör ofta, också från den här talarstolen, att
            det går bra för Sverige. Det går inte alls bra för alla svenskar
            eller för alla landsdelar.
          </note>
          <note>
            Det finns ingen överhettning i glesbygd, inte heller i landsbygd,
            inte i små och medelstora städer och inte heller i de flesta län.
          </note>
          <note>
            Så många som var sjätte förskolebarn lever i hushåll med inkomster
            under socialbidragsnormen, och många har fortfarande inte ett
            jobb att gå till. Det ger inte trygghet, och det ger inte framtidstro.
          </note>
          <note>
            Trygghet, vad är det för något? Trygghet handlar mycket om att
            ha förutsägbarhet i tillvaron, att man kan planera, att man vet
            vad som händer i morgon, i övermorgon, om en månad och kanske
            om tre månader. Men när många barnfamiljer är beroende av att
            regeringen fattar beslut om att betala ut barnbidragen några dagar
            tidigare så att barnfamiljerna kan fira en normal midsommar, då
            är det inte mycket till trygghet längre.
          </note>
          <note>
            Fru talman! Det är en idélös socialdemokrati som sitter vid makten,
            en regering som klamrar sig fast utan att man egentligen har någon
            idé om vad man ska använda makten till.
          </note>
          <note>
            Om socialministern vore här i dag så skulle jag fråga honom vad
            han egentligen vill med sin politik.
          </note>
          <note>
            Men det kanske inte bara är idéer som saknas hos socialdemokraterna
            utan också en vilja att tala om sin politik.
          </note>
          <note>
            Jag hoppas att det inte är så. Jag hoppas i stället att socialministern
            nu använder den här tiden när han inte är i kammaren och debatterar
            med svenska folket som vi representerar till att sitta och plita
            på den handikapproposition som regeringen lovade skulle överlämnas
            till riksdagen redan i december men som ännu inte har kommit.
          </note>
          <note>
            Den nuvarande regeringen har ju konsekvent fört en politik som
            särskilt drabbat de handikappade. De förslag till förbättringar
            som finns dras i långbänk. Ta t.ex. möjligheten för människor
            att få behålla personlig assistans även efter fyllda 65 år. Det
            har varit ständiga förskjutningar, ständigt den obotfärdiges förfall.
            Vilken trygghet känner de handikappade med en sådan regering?
          </note>
          <note>
            Regeringen försenar och den har långbänkar i handikappolitiken.
            Symtomatiskt för regeringens arbete över huvud taget är att det
            lilla som kommer, det kommer alltför sent.
          </note>
          <note>
            Fru talman! Under det nya årtionde som kommer ska vi, om jag
            har förstått Lars Engqvist rätt, återknyta till fördelningsfrågorna.
            Men hur resurser skapas och hur enskilda människor ska få möjlighet
            att växa av egen kraft talar han inte mycket om. Vilken framtidstro
            skapar det?
          </note>
          <note>
            Det handlar inte om att omfördela sjukvårdsköer, för att ta ett
            exempel, utan det handlar om att avskaffa dem och utveckla nya
            och bättre behandlingsmetoder.
          </note>
          <note>
            Mer bidrag och mer offentlig sektor är inte lösningen utan i
            stället en del av problemet. Det behövs en helt ny politik - en
            politik som skapar möjligheter och som ger människor större makt
            också över sina egna liv. Om det offentliga inte inser sin begränsning,
            hur ska vi då klara av de verkliga uppgifterna - att stödja dem
            som inte själva kan klara sin trygghet, hur mycket de än själva
            skulle vilja?
          </note>
          <note>
            Fru talman! Svensk sjukvårds allt överskuggande problem är de
            långa köerna. Det blir alltid köer när
          </note>
          <note>
            Socialdemokraterna styr och har ansvaret för sjukvården. Så var
            det innan den borgerliga regeringen införde vårdgarantin. Köerna
            avvecklades nästan helt.
          </note>
          <note>
            Men sedan när Socialdemokraterna återkom och tog bort vårdnadsgarantin
            kom köerna igen.
          </note>
          <note>
            Vi får inte, som jag tidigare sagt, glömma bort att bakom varje
            kösiffra finns det en människa.
          </note>
          <note>
            För några dagar sedan läste jag om en ung kvinna som väntade
            på att få en hörapparat inprovad. Hennes berättelse grep mig oerhört
            mycket. Den här kvinnan hade väntat i många månader och fick nu
            beskedet att det skulle dröja ytterligare ett helt år innan hon
            skulle kunna få en hörapparat; detta trots att hon hade förtur
            i kön. Hon har en öronsjukdom som innebär att hörseln hela tiden
            försämras. Det går att operera när man har den här sjukdomen men
            först när hörseln har försvunnit och det kan dröja upp till 20
            år.
          </note>
          <note>
            Den här kvinnan hör alltså allt sämre. Hon får svårt att hänga
            med i samtal. Det är inte längre roligt att gå ut med kompisarna.
            Det sociala livet blir lidande. Men det räcker inte med det. Hon
            klarar inte längre av att följa med undervisningen på högskolan
            -
          </note>
          <note>
            hon hör inte längre vad föreläsaren säger.
          </note>
          <note>
            Göran Persson talade i går om att alla ska ha rätt att välja,
            tid att tänka och lust att leva. Men den här unga kvinnan har
            tvingats avbryta sina studier därför att hon inte kan få en enkel
            hörapparat inprovad - en hörapparat som gör att hon kan höra igen.
            Hon går nu sjukskriven trots att hon i morgon dag skulle kunna
            fortsätta att läsa på universitet. Hon kan inte, som
          </note>
          <note>
            Göran Persson sade i går, välja. Hon har heller inte en tjock
            plånbok som gör att hon kan köpa sig förbi sjukvårdsköerna. För
            henne finns det bara en kölapp och grusade framtidsplaner.
          </note>
          <note>
            Trots detta säger Socialdemokraterna nej. De vill inte ha någon
            vårdgaranti. Vi har i denna kammare upprepat och upprepat och
            upprepat förslag om att införa en nationell vårdgaranti men Socialdemokraterna
            säger nej. Förutom allt lidande är det dyrare att låta människor
            stå i kö än att de får vård när de behöver vård. Det är inte vården
            som kostar mest utan icke-vården.
          </note>
          <note>
            Socialdemokraterna säger inte bara nej till en nationell vårdgaranti.
            Nu ska de också lagstifta mot sjukvård. I morgon ska nämligen
            Socialdemokraternas partistyrelse - det är uppenbarligen de som
            styr, inte Sveriges riksdag - fatta beslut om att förbjuda sjukvård
            och också om att förbjuda skolor som drivs i privat regi. Men
            detta förbud handlar inte om förbud mot någon sak eller någon
            abstrakt organisation, eller något sådant, utan detta är ett förbud
            mot att utveckla nya och bättre verksamhetsformer. Det är vad
            det handlar om.
          </note>
          <note>
            Det handlar om den unga kvinnan och hennes möjligheter liksom
            om alla andra människors möjligheter att få vård. Vi vet att tusentals
            och åter tusentals människor står i kö men Socialdemokraterna
            vill på fullt allvar förbjuda mer sjukvård. Detta är obegripligt,
            fru talman!
          </note>
          <note>
            I måndags presenterades en ny undersökning från
          </note>
          <note>
            Statistiska centralbyrån och Handelshögskolan,
          </note>
          <note>
            Svenskt kvalitetsindex. Där konstateras att den privata vården
            ges markant högre betyg än den offentliga.
          </note>
          <note>
            Detta återspeglas även i människors förväntningar på vård.
          </note>
          <note>
            Av denna undersökning kan utläsas att människor har större förväntningar
            på privat vård än de har på offentlig sjukvård. Många människor
            förväntar sig inte längre att offentlig sjukvård ska vara lika
            bra som den privata.
          </note>
          <note>
            Ideologiskt betingad planstyrning och politisk klåfingrighet
            har gjort den offentliga vården otrygg.
          </note>
          <note>
            Antalet misstag ökar. Köerna växer. Resurserna utnyttjas inte.
          </note>
          <note>
            Engqvist vill ha en ny nationell handlingsplan.
          </note>
          <note>
            Det är femtioelfte gången som Socialdemokraterna lovar att sjukvårdens
            problem ska lösas med en ny plan. När jag hör det kommer jag att
            tänka på Sickan i
          </note>
          <note>
            Jönssonligan - "jag har en ny plan". Men det är inte nya planer
            som löser vårdens problem, utan det är att man säger ja till mångfald
            och konkurrens som ger trygghet och valfrihet för patienterna
            och som ger personalen möjlighet att utveckla verksamheten och
            få inflytande över sin vardag. Det är vad det handlar om och det
            är det som Socialdemokraterna säger nej till. Den här debatten
            handlar om trygghet. Det är dock inte trygghet som Socialdemokraterna
            längre står för, utan det är fråga om den egna politiska makten.
          </note>
          <note type="speaker">
            Anf. 256 HANS KARLSSON (s) replik:
          </note>
          <note>
            Fru talman! Jag noterar att Chris Heister har återfallit i den
            grälsjuka som understundom präglar debatten här i kammaren. Jag
            tycker att det är lite trist med tanke på att gårdagens partiledardebatt
            i väldigt stor utsträckning handlade om att försöka hitta minsta
            gemensamma nämnare, inte motsättningar.
          </note>
          <note>
            Sedan skulle jag vilja korrigera Chris Heister på ett område,
            till att börja med. Det handlar då om handikappolitiken. Vad välfärdsbokslutet
            faktiskt berättar om är vad vi socialdemokrater tidigare också
            har sagt, nämligen att den grupp som klarat sig bäst under 90-
          </note>
          <note>
            talet faktiskt är de svårast funktionshindrade. Det känner jag
            stor stolthet över eftersom jag har varit med och kämpat för det.
          </note>
          <note>
            Vidare ifrågasätter jag verkligen om det är stora skattesänkningar,
            Chris Heister, som ger mer pengar åt de mest utsatta, som ger
            mer pengar åt dem som välfärdsbokslutet visar har hamnat efter.
            Men det är ju inte de som har de höga inkomsterna och som därmed
            kan vinna på en moderat skattesänkning. Med moderat politik ökar
            alltså, dessvärre, klyftorna och ojämlikheten i samhället.
          </note>
          <note type="speaker">
            Anf. 257 CHRIS HEISTER (m) replik:
          </note>
          <note>
            Fru talman! Jag kan lova Hans Karlsson att jag kommer att vara
            grälsjuk så länge Socialdemokraterna inte gör något åt de långa
            vårdköerna. Så är det,
          </note>
          <note>
            Hans Karlsson!
          </note>
          <note>
            Det handlar inte bara om den unga kvinna som jag nyss berättade
            om och som, därför att hon inte kan få en enkel hörapparat inprovad,
            tvingas vara sjukskriven i stället för att läsa på högskolan,
            utan det handlar också om många andra.
          </note>
          <note>
            Ni skulle tillsammans med oss i ett stort samarbete kunna införa
            en nationell vårdgaranti för att på det sättet se till att resurserna
            går till vård, inte till annat - dvs. att man prioriterar sjukvården
            och ser till att människor får vård i tid. Det är inte, som jag
            också nyss sade, så att man sparar pengar på att låta människor
            stå i kö. Det är icke-vården som kostar, inte vården, Hans Karlsson!
          </note>
          <note>
            När det gäller handikappolitiken är det riktigt att det går mer
            resurser till handikappolitiken nu jämfört med hur det var förr
            men handikappreformen är urholkad. Vi har sagt att det är något
            som vi inte vill. Vi har anslagit mer pengar för att hålla i handikappreformen
            och har drivit på er för att den personliga assistansen ska kunna
            behållas också efter det att man fyllt 65.
          </note>
          <note type="speaker">
            Anf. 258 HANS KARLSSON (s) replik:
          </note>
          <note>
            Fru talman! Det är inte så att handikappreformen och assistansersättningen
            har urholkats. I stället är det så att mer än dubbelt så mycket
            pengar i dag går till den delen av verksamheten än som var fallet
            vid införandet 1994. Det tycker jag att det finns anledning att
            notera.
          </note>
          <note>
            Välfärdsbokslutet säger att anslagen till gruppen svårast funktionshindrade
            har ökat med 40 % under
          </note>
          <note>
            90-talet.
          </note>
          <note>
            Sedan vill jag kommentera sjukvården. Om det vore så enkelt,
            Chris Heister, att kammaren kunde besluta om inrättandet av en
            vårdgaranti och köerna därmed vore borta skulle det nog inte vara
            något problem med köerna. Men det handlar faktiskt också om att
            det måste finnas pengar till att betala personal, vårdplatser,
            utrustning osv.
          </note>
          <note>
            Om socialdemokratin inte hade tagit itu med det ekonomiska moras
            som Chris Heisters partivänner medverkade till, hade det självklart
            varit ännu svårare inom sjukvården. Det finns dock skäl att verkligen
            granska sjukvården och se på vilket sätt som vi bättre kan använda
            resurserna och stoppa in nya resurser för att ta itu med de brister
            som finns.
          </note>
          <note type="speaker">
            Anf. 259 CHRIS HEISTER (m) replik:
          </note>
          <note>
            Fru talman! Så fort som socialdemokraterna känner sig hotade
            och finner att verkligheten tränger sig på försöker de springa
            ifrån sitt eget ansvar. Jag talar gärna om regeringsperioden 1991-1994.
            Vi införde då en vårdgaranti, och köerna försvann, Hans Karlsson.
            Vi vet hur det går till, för vi har nämligen gjort det. Jag tycker
            därför att det vore bra om ni kunde samarbeta med oss för en nationell
            vårdgaranti för att på det sättet se till att människor får sjukvård
            när de behöver det.
          </note>
          <note>
            Det är, som jag sagt, inte vården som kostar utan icke-vården.
            Den kvinna som jag nämnt var sjukskriven, men det hade varit bättre
            att pengarna hade använts till en hörapparat. En sådan kostar
            kanske
          </note>
          <note>
            5 000-7 000 kr. Det handlar inte om mer, men hon får stå i kö
            och vänta.
          </note>
          <note>
            Vad sedan gäller handikappolitiken är det så att ni har urholkat
            den, Hans Karlsson. Vi har försökt att motverka detta. Vi vill
            också utveckla den genom att det ges möjlighet till personlig
            assistans vid 65 års ålder. Vi har ännu inte lyckats med det.
            Ni har sagt att man ska göra det 2001. Vi får väl se hur det blir
            med det. Hur lång kommer långbänken fram till dess att bli? Kommer
            vi att få ett beslut som innebär att alla de som i dag står och
            väntar får möjlighet att fr.o.m.
          </note>
          <note>
            den 1 januari 2001 behålla sin personliga assistans efter 65
            års ålder?
          </note>
          <note type="speaker">
            Anf. 260 INGRID BURMAN (v):
          </note>
          <note>
            Fru talman! Temat för den här debatten är ju trygghet, och det
            är ett mångomfattande ämne, som rymmer många tolkningar. Samtidigt
            är det just trygghet i livets olika skeenden som är grunden för
            att människor ska utvecklas och växa.
          </note>
          <note>
            Politikens uppgift måste vara att skapa förutsättningar för detta.
            En grundläggande förutsättning är vad vi i dagligt tal brukar
            kalla välfärd: välfärdssystem som håller över livets alla skeenden
            och där alla människor ryms.
          </note>
          <note>
            I förrgår presenterade kommittén Välfärdsbokslut sitt delbetänkande
            Välfärd vid vägskäl. Där redovisade man att välfärden vid utgången
            av 90-talet var sämre än vid ingången av 90-talet. Välfärden blev
            först mycket sämre, och sedan lite bättre i slutet av perioden.
            Man pekade på kraftigt minskade resurser för barnen, på att inkomstskillnaderna
            ökar mest när konjunkturen vänder uppåt - alltså får inte alla
            del av förbättringarna när konjunkturen vänder - och på att ungdomar,
            invandrare och ensamstående mammor fått det svårare.
          </note>
          <note>
            Man pekade på hårdare arbetsvillkor för många kvinnor, på att
            antalet sjukvårdsplatser hade halverats under 90-talet och att
            färre får hjälp inom äldreomsorgen. Där koncentreras insatserna
            till de mest hjälpbehövande.
          </note>
          <note>
            Allt detta har Vänsterpartiet redan sett och påtalat, och det
            finns nu också kartlagt. Man pekar på att välfärden står inför
            ett vägval, och jag delar den uppfattningen. Jag menar att den
            socialpolitiska modell som funnits och fortfarande finns, om än
            lite urholkad, inte ska överges, utan den ska utvecklas.
          </note>
          <note>
            Det ekonomiska utrymme som finns i Sverige i dag ska användas
            till att stärka tryggheten, så att den håller över livets alla
            skiften. Det handlar då både om att höja taken i våra generella
            försäkringsystem, så att fler får en bättre täckning för inkomstbortfall,
            men det handlar också om att sänka golven, inträdeskraven, så
            att trygghetssystemen omfattar fler.
          </note>
          <note>
            Vad som inte är önskvärt är urholkade generella system, som driver
            alltfler att teckna privata försäkringar och som gör att enbart
            de som har tillgång till en någorlunda tjock plånbok kan få en
            rimlig ersättning för sitt inkomstbortfall vid sjukdom eller arbetslöshet
            eller efter pensionering. För oss som vill utveckla en välfärd
            som omfattar alla är valet mellan det generella och det privata
            enkelt.
          </note>
          <note>
            Det handlar också om att utveckla en familjepolitik som gör att
            kvinnorna återigen väljer att föda barn.
          </note>
          <note>
            Då handlar det förstås främst om möjligheten till arbete och
            egen försörjning men också om ett arbetsliv som gör det möjligt
            att kombinera barn med yrkesverksamhet. Därvidlag är en arbetstidsförkortning
            en alldeles avgörande pusselbit i framtidens välfärdsbygge. Det
            visar inte minst Barnombudsmannens rapport. Av den framgår den
            stress som barnfamiljerna lever under.
          </note>
          <note>
            Men det handlar också om att återupprätta kvaliteten i barnomsorgen
            och om att stärka barnfamiljernas ekonomi, t.ex. genom att se
            över taxorna i barnomsorgen och kanske också indexera barnbidragen.
          </note>
          <note>
            Men allt detta kräver en resursförstärkning. Det handlar om pengar.
            Det handlar om att återskapa kvaliteten i sjukvården, så att människor
            kan känna trygghet och erbjudas en god vård och omsorg inom rimlig
            tid. För att man ska kunna åstadkomma det här krävs det också
            ytterligare resurser.
          </note>
          <note>
            Det handlar om äldreomsorgen, där indragningar tvingat alltfler
            att förlita sig på anhörigvård eller olika marknadstjänster, en
            utveckling som innebär att de med liten plånbok och de som inte
            har anhöriga som kan eller vill ställa upp riskerar att lämnas
            utan stöd.
          </note>
          <note>
            Det handlar om att förstärka tandvårdsförsäkringen, så att alla
            har råd att vårda sina tänder. Tandhälsan får inte vara en fråga
            om storleken på plånboken.
          </note>
          <note>
            Allt det här kräver resurser, dvs. pengar för att återanställa
            människor i vård och omsorg, pengar för att stärka trygghetssystemet.
            Detta måste finansieras.
          </note>
          <note>
            Det går inte att kombinera detta med stora skattesänkningar,
            som t.ex. moderaterna föreslår. Deras val att montera ned välfärden
            och i stället minska skatteuttaget för att människor, som de säger,
            ska ha mer pengar kvar i plånboken för att välja privata lösningar
            kommer aldrig att ge låginkomsttagarna eller låginkomstpensionärerna
            några valmöjligheter. Hur mycket ni än sänker skatterna kommer
            de här hushållen inte att tillföras så mycket pengar att de kan
            upphandla de offentliga tjänsterna på den s.k. fria marknaden.
          </note>
          <note>
            Skatter liksom generella system har dessutom den fördelen att
            de utjämnar skillnader mellan grupper och individer över livets
            olika skeenden. Moderaternas och dessvärre ibland delar av den
            övriga borgerlighetens vägval leder till vidgade klassklyftor,
            ökad ojämlikhet och minskad trygghet för de allra flesta.
          </note>
          <note>
            Dessbättre går moderaterna just nu i otakt med svenska folket,
            som visat att det är väl berett att betala skatt om skatten går
            just till att stärka vård, omsorg och trygghetssystem.
          </note>
          <note>
            För oss i Vänsterpartiet är det alldeles självklart att fortsätta
            att utveckla välfärden genom att utveckla den socialpolitiska
            modellen. Sedan får vi diskutera takten och tidsplanen för detta.
            Allt låter sig inte göras på ett budgetår, men inriktningen är
            klar. Just nu pågår det en diskussion om hur man bäst stöder barnfamiljerna,
            förutom genom de redan aviserade barnbidragshöjningarna.
          </note>
          <note>
            Det pågår också en diskussion om hur vi ska kunna förbättra den
            ekonomiska situationen för de sämst ställda pensionärerna. En
            arbetsgrupp arbetar med hur en arbetstidsförkortning skulle kunna
            utformas och med hur mycket en sådan skulle kosta. Det pågår också
            ett arbete med att ta fram en nationell handlingsplan för en utveckling
            och förnyelse av sjukvården, där primärvård, psykiatri och äldreomsorg
            är prioriterade områden.
          </note>
          <note>
            Det pågår också ett arbete inom handikappområdet. Chris Heister!
            Det kommer en proposition under våren. Inom andra områden behöver
            den politiska diskussionen fördjupas innan det går att lägga fram
            konkreta förslag, men för Vänsterpartiet är inriktningen klar,
            och det är för vår del självklart att den goda ekonomi som Sverige
            just nu uppvisar ska användas till att stärka välfärden och tryggheten,
            så att människor kan växa och utvecklas oavsett storleken på plånboken.
          </note>
          <note type="speaker">
            Anf. 261 CHRIS HEISTER (m) replik:
          </note>
          <note>
            Fru talman! När man lyssnar på Ingrid Burman och funderar över
            vad trygghet egentligen är för någonting, hör man att Ingrid Burmans
            svar är: mer offentlig sektor, mer politiska beslut och mer politisk
            styrning. Det är det som ska vara grunden för tryggheten.
          </note>
          <note>
            Jag visade i mitt anförande att det inte är mycket trygghet när
            barnfamiljer har en sådan svår ekonomisk situation att de är beroende
            av att regeringen betalar ut barnbidragen för att de ska få fira
            en normal midsommar. Många av de här barnfamiljerna - ja, alla
            - har betalat mer i skatt än vad de får i bidrag.
          </note>
          <note>
            T.o.m. de barnfamiljer som är beroende av socialbidrag har betalat
            ungefär lika mycket i skatt som de får tillbaka i bidrag. Vad
            är det för vits med det? Hur stärker man tryggheten på detta sätt?
          </note>
          <note>
            Vore det inte bättre, Ingrid Burman, att man lät människor känna
            tryggheten i att kunna försörja sig själva, att kunna få ett arbete,
            kunna leva på sin inkomst och själva kunna fatta de avgörande
            besluten i stället för att det är Ingrid Burman som fattar besluten
            tillsammans med sina kombattanter i denna riksdag?
          </note>
          <note type="speaker">
            Anf. 262 INGRID BURMAN (v) replik:
          </note>
          <note>
            Fru talman! På en punkt är jag och Chris Heister fullständigt
            eniga: Det viktigaste är att människor får tillgång till arbete
            och egen försörjning. Men ska vi dessutom ha en trygghet över
            hela livet så krävs det generella system som bär över livets olika
            skeenden.
          </note>
          <note>
            De kan innehålla både föräldraledighet, sjukdom, arbetslöshet
            och pensionering. Ett sätt att finansiera detta som bygger på
            ett solidariskt tänkande är att man tar in skatt efter bärkraft
            och sedan fördelar ut.
          </note>
          <note>
            Jag vet att där skiljer sig Chris Heisters syn och min, eftersom
            Chris Heister mer förlitar sig på att den enskilda individen alltid
            ska ha tillgång till en viss penningsumma, och sedan ska man klara
            sig över livets olika skeenden utan detta generella trygghetssystem
            i botten. Jag tror inte på att den modellen leder till välfärd
            för alla. Jag tror att den leder till ökade klyftor i samhället.
          </note>
          <note type="speaker">
            Anf. 263 CHRIS HEISTER (m) replik:
          </note>
          <note>
            Fru talman! För att återgå till detta med tryggheten, Ingrid
            Burman, är det så att den enskilda individen och familjerna är
            beroende av politiska beslut och det som Ingrid Burman tycker
            är viktigt just nu. Just nu tycker Ingrid Burman att det är väldigt
            viktigt att se till att man höjer taket i socialförsäkringarna,
            hon tycker att det är väldigt viktigt att man bygger ut den offentliga
            barnomsorgen och hon tycker att mycket annat är väldigt viktigt.
            Men vad de enskilda individerna tycker är viktigt, vad som är
            betydelsefullt för deras trygghet: Hur ska Ingrid Burman kunna
            veta det?
          </note>
          <note>
            Jag tycker att det är bättre att barnfamiljerna själva får avgöra
            hur deras barn ska tas om hand och hur barnomsorgen ska se ut.
            Därför är det viktigt att se till att de har de resurserna så
            att de kan fatta dessa beslut
          </note>
          <note>
            - själva, inte Ingrid Burman. Då kan man inte ha världens högsta
            skatter, framför allt inte världens högsta skatter på låga och
            normala inkomster. Det är ju det som gör att man är beroende av
            att regeringen fattar beslut om att betala ut barnbidragen tidigare.
            Är det inte bättre att man får behålla pengarna från början än
            att det i stället är Ingrid Burman som fattar beslut om vart de
            pengarna ska gå?
          </note>
          <note type="speaker">
            Anf. 264 INGRID BURMAN (v) replik:
          </note>
          <note>
            Fru talman! Nu är ju inte världen så enkelt inordnad att det
            är Ingrid Burman som fattar besluten, utan det är så att jag,
            liksom Chris Heister, presenterar ett program för svenska folket
            över vad vi vill göra, och vi ber att få mandat och stöd för det.
            Och just nu har det svenska folket tyckt att det är lämpligt att
            de partier som slår vakt om bl.a. generella välfärdssystem ska
            styra det här landet, dvs. man har gett en fullmakt för att vi
            ska driva den politiken. Makten att driva denna politik är given
            av svenska folket. Det kallas demokrati.
          </note>
          <note>
            Sedan är det så att den valfrihet som Chris Heister förespråkar
            dessvärre är kopplad till plånböckernas storlek.
          </note>
          <note>
            Det finns ett sätt att se till att det alltid finns tillgång
            till en viss omsorg och en viss service för alla.
          </note>
          <note>
            Det heter ofta offentlig sektor och finansieras skattevägen,
            och jag värnar den delen av samhällssystemet.
          </note>
          <note type="speaker">
            Anf. 265 KENNETH JOHANSSON (c) replik:
          </note>
          <note>
            Fru talman! Före juluppehållet, i budgetdebatten, frågade jag
            Ingrid Burman om Vänsterpartiet hade några idéer om hur de besvärande
            vårdköer som vi har kan begränsas. Svaret blev: Det måste finnas
            resurser i form av pengar och personal. Det är inte så svårt att
            vara ense med Ingrid Burman om det. Men det fanns inte särskilt
            mycket mer av besked från
          </note>
          <note>
            Ingrid Burmans sida.
          </note>
          <note>
            När hon nu har haft lite mer tid att tänka under juluppehållet
            skulle jag vilja fråga om Ingrid Burman har kommit på någonting
            mer konkret.
          </note>
          <note>
            Min andra fråga handlar om mångfald. Jag konstaterar att det
            ju inte är något som Vänsterpartiet och
          </note>
          <note>
            Ingrid Burman direkt går i bräschen för, snarare bromsar man.
            Ett argument som jag tycker glöms bort är en mångfald i form av
            att personal ska ha möjlighet att välja arbetsgivare, och min
            andra fråga är: Är det inte viktigt att kvinnor inom vården får
            fler arbetsgivare att välja på?
          </note>
          <note type="speaker">
            Anf. 266 INGRID BURMAN (v) replik:
          </note>
          <note>
            Fru talman! Om vi ska börja med vårdköerna är nog svaret ganska
            givet ändå. Jag tror att om man ska erbjuda alla tillgång till
            en snabb, effektiv och god vård så måste man också förmå att ha
            tillräckligt med resurser och anställda.
          </note>
          <note>
            Vårdgarantier, så som de har varit utformade hittills i Sverige,
            har gällt enskilda diagnoser och haft undanträngningseffekt på
            andra. Med all respekt för att sjukdomar ska behandlas snabbt
            vill inte jag vara den som ställer olika diagnoser mot andra,
            utan jag tror att uppgiften är att klara av alla sjukdomar som
            finns. I dag är den vårdapparat som står till förfogande underdimensionerad
            för denna uppgift.
          </note>
          <note type="speaker">
            Anf. 267 KENNETH JOHANSSON (c) replik:
          </note>
          <note>
            Fru talman! Jag beklagar att inte juluppehållet har lett till
            att åtminstone någon liten idé har trillat ned om vad vi kan göra
            konkret för att komma åt besvärliga vårdköer. Vad gäller resurser
            tror jag att Ingrid
          </note>
          <note>
            Burman är glad över att vi från Centerpartiet har varit med och
            sett till att nu 8 friska miljarder satsas på vården och omsorgen.
            Men vi har också förslag i form av vårdgaranti, men inte enbart
            det, utan finansiell samordning och ökad mångfald som skulle kunna
            leda till att vi förbättrar situationen för alla dem som står
            i kö.
          </note>
          <note>
            När det sedan gäller att kvinnor i vården ska få fler arbetsgivare
            att välja på, vilket en mångfald av vårdutbud skulle innebära,
            tycker jag att Ingrid Burman skulle ta till sig detta. Jag har
            träffat många på senare tid som tycker att det är väldigt positivt
            att man kan få välja att jobba inom ett landsting, inom en kommun,
            inom ett kooperativ eller t.o.m. i en privat verksamhet.
          </note>
          <note type="speaker">
            Anf. 268 INGRID BURMAN (v) replik:
          </note>
          <note>
            Fru talman! Jag delar Kenneth Johanssons uppfattning att alla
            vårdmiljarder är välkomna till vården.
          </note>
          <note>
            När det gäller hur vården ska utformas i framtiden, och det man
            ibland kallar mångfald, är jag också av den uppfattningen att
            man kan pröva lösningar med bl.a. personalkooperativ och man kan
            hitta olika driftsformer inom det offentliga, och jag tror dessutom
            att man ska göra det. Jag tror dessutom att det krävs att vi hittar
            modeller där vi förmår att flytta ned beslutanderätten till den
            personal som faktiskt möter patienterna. Jag tror att det finns
            mycket utvecklingsarbete att göra för att stärka just personalens
            inflytande och olika karriärvägar. Sedan hur det konkret ska se
            ut får vi fortsätta att diskutera.
          </note>
          <note type="speaker">
            Anf. 269 LEIF CARLSON (m) replik:
          </note>
          <note>
            Fru talman! Jag tror gärna att Ingrid Burman vill öka välståndet
            och så att säga lappa revorna. Jag förstår dock inte riktigt resonemanget.
            Det här ska tydligen göras genom att man ökar bidragen, att man
            fortsätter med att ha offentlig vård och att man förbjuder sådant
            som kan utveckla vården och öka effektiviteten. Det här kostar
            pengar, säger Ingrid Burman, och tydligen ska det betalas genom
            att man kortar arbetstiden.
          </note>
          <note>
            Det får jag inte riktigt att gå ihop. Jag saknar vad man vill
            ha i stället. Det borde väl rimligen vara incitament som gör det
            lönande att arbeta och att göra mer så att vi får människor att
            arbeta mer. Då får vi resurser som kan bättra välfärden. Det får
            vi inte genom att höja skatterna och införa en massa reformer.
            Var kommer pengarna ifrån om det inte blir några välståndsskapande
            krafter?
          </note>
          <note>
            I varje fall tycker jag att Ingrid Burman kunde tänka sig att
            inom vården, som vi talade om här förut, släppa fram de alternativ
            som effektiviserar vården och tar till vara skattebetalarnas pengar
            så att vi faktiskt får ut vård till det värde som det finns pengar
            för i stället för att som nu få köer och resurser som är dåligt
            utnyttjade.
          </note>
          <note type="speaker">
            Anf. 270 INGRID BURMAN (v) replik:
          </note>
          <note>
            Fru talman! Om vi ska börja med välfärden tror också jag att
            Leif Carlson är angelägen om att bygga välfärd, men vi har olika
            syn på hur man gör det. Jag misstror inget parti i den här frågan.
            Det vill jag först säga.
          </note>
          <note>
            Jag delar också uppfattningen att vi ska använda våra skattepengar
            så effektivt som möjligt till vård.
          </note>
          <note>
            Det innebär att jag inte tycker att skattepengarna ska gå till
            vinster och att man ska ta ut vinster när det gäller vård. Det
            minskar andelen vård vi får ut för pengarna.
          </note>
          <note>
            En arbetstidsförkortning är för mig en välfärdsreform. Den ryms
            mycket väl, om man tittar i ett långsiktigt perspektiv, inom ramen
            för den produktivitetsutveckling som man kommer med ett visst
            antagande att ha i det här landet under det närmaste årtiondet.
          </note>
          <note>
            Det har vi gjort beräkningar på.
          </note>
          <note>
            Det är alltid ett val när vi bestämmer vad vi använder pengarna
            till. Arbetstidsförkortning är välfärd för Vänsterpartiet.
          </note>
          <note type="speaker">
            Anf. 271 LEIF CARLSON (m) replik:
          </note>
          <note>
            Fru talman! Jag ska kort ta upp att pengarna går till vinster.
            Jag besökte i går en akutmottagning. Det är en av de större i
            landet med ungefär 80 000 besök per år, och den är privat. Man
            får per patient en ersättning på 390 kr. Det är vad man får från
            det offentliga. Den jämförbara akutpatienten, genomsnittspatienten,
            som sköts i den offentliga vården kostar 800 kr.
          </note>
          <note>
            Det här företaget går ihop. Det går t.o.m. med vinst. Då frågar
            jag fru Burman: Vem är det som nyttjar skattebetalarnas medel
            bäst, den offentliga vården som behöver 800 kr eller det privata
            bolaget som går med vinst och gör det för 390 kr? Var ligger effektiviteten,
            och varför vill ni hindra den effektiviteten?
          </note>
          <note>
            Det är klart att vi får köer i vården när det går till på det
            sättet och man inte nyttjar de resurser som finns.
          </note>
          <note type="speaker">
            Anf. 272 INGRID BURMAN (v) replik:
          </note>
          <note>
            Fru talman! Det jag hör att Leif Carlson säger är att det finns
            ett utrymme att effektivisera vården även inom offentlig sektor.
            Låt oss titta på olika modeller för det om det är så. Det jag
            hör är att alla pengar som skattebetalarna betalar in ska gå just
            till vård.
          </note>
          <note>
            Jag ska kort kommentera påståendet om arbetstidsförkortning som
            jag så ofta möter från moderaterna. Skulle moderaternas argument
            gälla i det här fallet skulle vi faktiskt ha minst 48 timmars
            arbetsvecka i det här landet. Då skulle det ha varit ekonomiskt
            omöjligt att korta arbetsveckan först till 45
          </note>
          <note>
            timmar och sedan till 40 timmar. Vi hade säkert också haft längre
            arbetsvecka.
          </note>
          <note>
            Detta är en reform som man kan ta ut i takt med att produktiviteten
            ökar i samhället. Alla tecken tyder på att produktiviteten kommer
            att öka i samhället.
          </note>
          <note>
            Anf. 273 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Undersökningar visar att en klar majoritet av föräldrarna
            vill vara hemma och ta hand om sina barn när de är små utöver
            vad föräldraförsäkringen tillåter. Även Ingrid Burmans väljare
            vill faktiskt detta.
          </note>
          <note>
            Jag vill då fråga Ingrid Burman: Vari består tryggheten i att
            föräldrarna inte kan välja vem som tar hand om barnen när de är
            små? Man är ganska tvingad att bara ta kommunal barnomsorg. Det
            är egentligen det enda som är ekonomiskt möjligt för de flesta
            föräldrar.
          </note>
          <note>
            Vari består välfärden att Ingrid Burman väljer åt föräldrarna?
            Och kanske den stora frågan: Vari ligger rättvisan, som Ingrid
            Burmans parti ofta talar om, i att en familj kanske får en subvention
            på 80 000 kr per år om man väljer kommunal barnomsorg medan den
            som väljer att vara hemma och ta hand om sina egna barn får 0
            kr, trots att man betalar skatt? Vari består rättvisan i detta?
          </note>
          <note type="speaker">
            Anf. 274 INGRID BURMAN (v) replik:
          </note>
          <note>
            Fru talman! Jag vet inte om jag har uppfattat frågan rätt, men
            jag ska i varje fall göra ett försök att svara på den. Valet att
            vara hemma med sina barn eller yrkesarbeta och ha sina barn på
            dagis eller i förskolan följer väl med om man vill yrkesarbeta
            eller inte.
          </note>
          <note>
            Samhället har sagt att för människor som yrkesarbetar efter föräldraförsäkringens
            utgång finns det möjligheter till förskola. Förhoppningsvis ska
            vi nu bredda den så att även de som inte har arbete, de arbetslösa
            och andra, också har tillgång till detta.
          </note>
          <note>
            Jag hör att Marietta de Pourbaix-Lundin säger att om man inte
            utnyttjar barnomsorgen så subventionerar ju samhället detta. Ja,
            om jag inte är sjuk så inte får jag 2 000 kr av samhället för
            att jag inte utnyttjar sjukhusplatsen. Detta är ett system som
            samhället har byggt upp för att ge möjlighet att förvärvsarbeta.
          </note>
          <note>
            Anf. 275 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Det är fascinerande att lyssna till Ingrid Burman.
            Man kan dra slutsatsen att det inte är något värt att vara hemma
            och ta hand om sina barn.
          </note>
          <note>
            Men om jag förvärvsarbetar och tar hand om andras barn är det
            ganska mycket värt. Då kan jag få subventionen på 80 000 kr per
            år. Det är den slutsatsen jag drar.
          </note>
          <note>
            Hela systemet bygger på att det är Ingrid Burman och andra politiker
            på den kanten som väljer vilken barnomsorg som är acceptabel,
            och det är bara kommunal barnomsorg. Skulle jag välja någonting
            annat alternativ får jag inte denna subvention på 80 000 kr.
          </note>
          <note>
            För vi dessutom in resonemanget om maxtaxa -
          </note>
          <note>
            som jag hoppas aldrig blir av - är vi helt låsta i detta system
            att vissa politiker bestämmer vem som ska ta hand om barnen. Man
            måste vara mångmiljonär om man ska ha råd att välja någon annan
            barnomsorg.
          </note>
          <note>
            Det är kanske det ni menar med valfrihet, att bara väldigt rika
            har möjlighet att välja.
          </note>
          <note type="speaker">
            Anf. 276 INGRID BURMAN (v) replik:
          </note>
          <note>
            Fru talman! Det finns naturligtvis en grundläggande åsiktsskillnad
            i detta. Jag är också av den uppfattningen att det i dag finns
            en väldigt positiv mångfald när det gäller barnomsorg i kommunal
            regi och också i kooperativa och andra former. Valfriheten och
            inflytandet är ganska stort för föräldrar.
          </note>
          <note>
            Marietta de Pourbaix-Lundin säger: Om jag väljer att vara hemma
            med mina barn eller väljer något annat ska samhället subventionera
            detta. Den tanken är inte jag förtjust i. Barnomsorg, bl.a. förskola,
            har vi för att vi sätter barnet i fokus. Vi har en pedagogik och
            vill att barnet ska utvecklas bra. Men vi har det också för att
            det ska vara möjligt för människor att förvärvsarbeta, om de så
            väljer.
          </note>
          <note>
            Vi väljer också att se till att man har möjlighet att vara hemma
            under barnets första år med föräldraförsäkring. Det kanske finns
            all anledning att se över förlängningen av den perioden.
          </note>
          <note type="speaker">
            Anf. 277 CHATRINE PÅLSSON (kd):
          </note>
          <note>
            Fru talman! Det här är årtusendets första trygghetsdebatt i Sveriges
            riksdag. När man står inför ett nytt millennium finns det anledning
            att ta en titt i backspegeln. Det finns också anledning att se
            var vi befinner oss nu. Men kanske framför allt: Det finns anledning
            att se vart vi är på väg.
          </note>
          <note>
            Fru talman! I det perspektivet måste vi diskutera vad det är
            för människosyn som vi vill ska prägla våra beslut om trygghet.
            En människosyn måste finnas som bas. Ibland verkar vi i ord vara
            ganska överens i olika debatter. Men jag tror inte att människor
            kan se att vi är lika tydligt överens i olika beslut.
          </note>
          <note>
            Vi ska kanske bestämma oss för hur vi ser på en människa. Jag
            tror att den gängse synen på en människa under de senaste decennierna
            är att det är en kropp som har en själ. Jag vill snarare säga
            att en människa är en själ som har en kropp och ur det perspektivet
            bygga trygghet.
          </note>
          <note>
            Alla människor har ett lika, ett absolut och ett unikt värde.
            Vi är alla ofullkomliga som väl är. En del ofullkomligheter hos
            oss märks tydligare än andra. En del har lättare att erkänna ofullkomligheter
            än andra, men alla har vi ofullkomligheter. Våra gener har alltid
            några defekter här och där. Vad skönt att vi är lika på den punkten.
            Om vi är inkompletta så behöver vi kompletteras med varandra.
          </note>
          <note>
            Jag har haft förmånen att vara med om en sjuksköterskeinvigning
            i dag, eftersom min dotter tar sin sjuksköterskeexamen i dag.
            Det blev en bra språngbräda för att komma hit och tala om trygghet.
          </note>
          <note>
            På den skolan har eleverna fått både omsorg och omtanke, men
            det har ställts mycket höga krav på dem. Från detta drog man konsekvenser
            ut i arbetslivet. Ute i arbetslivet kommer man naturligtvis att
            få omtänksamhet, ros och bekräftelser av patienterna.
          </note>
          <note>
            Men hotet och kraven på effektivitet, inte minst ifrån politiker,
            kommer att göra att man vissa dagar går hem lite slokörad och
            känner sig misslyckad. Men, bekräftade talaren, det är det patienterna
            ger som är det viktigaste. Det är det som ska vara språngbrädan
            vidare.
          </note>
          <note>
            Fru talman! Vi kristdemokrater har under vår existens, under
            över 30 år, pratat om barnen, familjen och mer tid för barnen.
            Jag är glad att jag den här veckan har hört det från andra politiska
            företrädare.
          </note>
          <note>
            Det är väldigt bra ju fler som kommer på att detta är viktigt.
            Jag tror att det är den stora frågan i dag ute i vård och omsorg.
            Jag tror att de som arbetar med barn på förskolor, de som arbetar
            med missbrukare och de som arbetar med övriga som har det mycket
            svårt är överens med mig om att mer tid för varandra skulle läka
            många sår.
          </note>
          <note>
            Tyvärr ställs det krav på effektivitet och produktivitet och
            görs beräkningar i olika staplar och diagram i princip överallt
            i olika sektorer. Jag säger inte att det alltid är fel. Ibland
            är det nödvändigt. Men en del saker tar längre tid. En del åkommor
            tar längre tid att behandla. Någon sade till mig bara för några
            dagar sedan: Det har tagit mig sex månader. Jag har mått så dåligt.
            Men tack vare den person som jag har fått prata mycket med mår
            jag bättre i dag.
          </note>
          <note>
            Detta, mina vänner, går inte att jämföra med ett benbrott där
            man blir gipsad och kanske inte behöver så hemskt mycket mer än
            den hjälpen, om det inte är så att vederbörande har brutit sig
            på grund av ett självmordsförsök. Då tar det längre tid. Jag tror
            att vi inför det nya millenniet måste inse att den tid och de
            åtgärder som behöver sättas in kan variera mycket. Vi får inte
            göra ett system som är så fyrkantigt att alla ska få samma antal
            minuter för behandling, vård och omsorg.
          </note>
          <note>
            Fru talman! I dag har vi högteknologisk utrustning och alldeles
            förträffliga metoder i svensk sjukvård.
          </note>
          <note>
            För att de ska fungera så bra som möjligt och göra så god nytta
            som möjligt tror jag att de måste följas av god omvårdnad. Det
            är omvårdnaden av människor som har fått stryka på foten under
            de här besparingsåren. Människor behöver tid, och då har det inte
            stämt. Den tekniska utvecklingen i övrigt har ju pågått som vanligt.
            Människovärdet måste hållas högre än penningvärdet. Jag hoppas
            att vi är överens också på den punkten.
          </note>
          <note>
            Fru talman! I den här talarstolen har jag ett antal gånger sagt
            att för att man ska kunna njuta av den materiella välfärden måste
            man må gott som människa. Det är primärt. Man kan inte tala med
            en människa som har smärta hela dygnet, är full av sorg eller
            känner sig nedslagen på grund av övergrepp, om pengar, nya möbler
            eller jorden-runt-resor. De förmår inte ta till sig det. Det är
            därför som det är viktigt att vi ser den icke materiella välfärden
            som oerhört viktig för att bygga välfärd.
          </note>
          <note>
            Ordet välfärd kan diskuteras och används ofta. Jag tror att ordet
            välfärd måste ses i perspektivet från den allra första stunden
            i livet till den sista. Vi ska kunna färdas väl även i trånga
            passager där det är storm och hagelskurar och få det mänskliga
            stöd vi behöver.
          </note>
          <note>
            Med den utgångspunkten tror jag att vi tillsammans kan skapa
            en politik med trygghet i alla livets situationer.
          </note>
          <note type="speaker">
            Anf. 278 KENNETH JOHANSSON (c):
          </note>
          <note>
            Fru talman! För en vecka sedan besökte jag Laholm. Där träffade
            jag bl.a. två kvinnor som engagerat sig i väntjänsten. Det är
            två yngre pensionärer som frivilligt bistår personer som behöver
            hjälp och stöd.
          </note>
          <note>
            Kontakter har knutits och nya vänskaper har växt fram. Dessa
            två damer bidrar med så mycket, och får också mycket tillbaka.
            Så fungerar en bra välfärd.
          </note>
          <note>
            Men strukturer, administration och pengar är också viktigt, även
            om det ibland känns aningen trist.
          </note>
          <note>
            Jag har inlett året med att besöka flera olika vårdgivare och
            träffa patienter, kommun- och landstingsföreträdare och myndighetsföreträdare
            på olika platser i landet. Dessa har bekräftat bilden av att vi
            har en bra vård och omsorg med engagerad personal. Den är bra
            för dem som får del av den. Jag har även fått bekräftat att det
            finns många problem att ta sig an, t.ex. köer, personalbrist,
            pengabrist och framför allt nödvändigheten och behovet av strukturella
            grepp och förnyelsearbete.
          </note>
          <note>
            Arbetet i vården är stressigt, och vårdapparaten är många gånger
            tungrodd. Många offentliga arbetsgivare har en del att lära av
            privata vårdgivare i fråga om bl.a. beslutsprocesser och tillgänglighet.
          </note>
          <note>
            Jag har också frapperats av att utgångsläget och förutsättningarna
            skiljer så markant över landet. Vi har landsting och kommuner
            där ekonomin är i god ordning, där det finns en öppen attityd
            till förnyelsearbete, där man inte är rädd att tänka nytt, där
            personalförsörjningen är tryggad och där befolkningsökning och
            därmed ökade skatteintäkter är ett faktum.
          </note>
          <note>
            Men vi har också landsting och kommuner med hundratals miljoner
            kronor i obalans och låneskulder.
          </note>
          <note>
            Svårigheter att släppa fram nytänkande, mångfald, konkurrens
            och alternativa driftsformer leder till något av en läpparnas
            bekännelse, dvs. inget händer.
          </note>
          <note>
            Stora personalvakanser, befolkningsminskningar och därmed minskade
            skatteintäkter tillhör ofta bilden.
          </note>
          <note>
            Vi har också en tredje grupp, bestående av regioner, landsting
            och kommuner med gigantiska sjukvårdskolosser, där det är långt
            mellan beslutsfattare och medborgare och där man har en typisk
            storstadsproblematik.
          </note>
          <note>
            Mångfald är bättre än enfald. Det gäller inte minst inom offentligt
            finansierad verksamhet. Mångfald inspirerar, ger nya idéer och
            förbättrar verksamheten.
          </note>
          <note>
            Nu tänker socialdemokraterna slå igen dörren till förnyelse av
            åtminstone delar av sjukvården och även skolan. Vinst är tydligen
            något fult i socialdemokraternas Sverige. Jag har aldrig fått
            en förklaring till varför mångfald är okej inom öppenvården men
            inte inom slutenvården. Jag har heller aldrig fått någon förklaring
            till varför man ska vara så rädd för att en verksamhet ska kunna
            ge en liten vinst.
          </note>
          <note>
            Under veckan har vi även tagit del av ett välfärdsbokslut som
            visar på brister i uppföljning och kontroll av vad vi gör inom
            vård- och omsorgssektorn. Den visar att främst invandrare, ungdomar
            och ensamstående mödrar drabbats hårt av besparingsarbetet. Särskilt
            ont gör det att den psykiska ohälsan bland ungdomar uppenbarligen
            har ökat, något som måste tas på stort allvar och framför allt
            åtgärdas.
          </note>
          <note>
            Även de skenande sjukpenningkostnaderna måste åtgärdas genom
            goda arbetsmiljöer och rehabiliteringssatsningar. Av samhällsekonomiska
            skäl är det viktigt. Men allra viktigast är det därför att vi
            mår bra av att ha ett jobb att gå till, av att få känna arbetsgemenskap,
            av att vi alla har en uppgift i samhället.
          </note>
          <note>
            Vi har problem men även stora möjligheter att göra något åt dem.
            Framtiden blir vad vi gör den till. Låt oss därför ta med oss
            det bästa av det gamla in i det nya. För att hela Sverige ska
            ges förutsättningar att utvecklas och för att erbjuda grundläggande
            samhällsservice såsom vård och omsorg behövs Centerpartiets decentraliseringssträvanden
            mer än någonsin.
          </note>
          <note>
            Fru talman! Centerpartiet vill medverka till ett tryggare samhälle.
            Vi vill dra slutsatserna av och täta de maskor i skyddsnätet som
            välfärdsbokslutet visar.
          </note>
          <note>
            Vi anser att folkhälsoarbetet ska vara en central del i allt
            samhällsarbete. Vi ser behovet av strukturåtgärder inom vård och
            omsorg och av ökad mångfald och konkurrens. Vi vill släppa fram
            alternativa driftsformer och människors initiativkraft. Vi vill
            bejaka entreprenörsskapet. Vi behöver rejäla grepp vad gäller
            läkemedelshantering, ökade möjligheter för patienter att nyttja
            den samlade vårdapparaten och utbyggd telemedicin. Inte minst
            behöver vi säkra den framtida personalförsörjningen.
          </note>
          <note>
            Vi kräver åtgärder för att kapa vårdköerna, lindra mänskligt
            lidande och få folk i jobb. Våra förslag är bl.a. en nationell
            vård- och tillgänglighetsgaranti och ökade möjligheter till finansiell
            samordning.
          </note>
          <note>
            Vi anser att patienternas ställning behöver stärkas.
          </note>
          <note>
            Kostnaderna för sjukskrivningarna ökar lavinartat.
          </note>
          <note>
            Regeringen är enligt vår uppfattning alltför passiv. Vi säger:
            Tillsätt en sjukförsäkringskommission. Samordna och utarbeta en
            strategi för aktiverande och ökade rehabiliteringsinsatser.
          </note>
          <note>
            Vi säger också, fru talman, att det behöver tillföras ytterligare
            resurser till vård och omsorg. Centerpartiet har medverkat till
            återförande av ekonomiska förstärkningar till kommuner och landsting.
            Och nu kommer mera. Nu kommer centermiljarderna. För åren 2002-2004
            tillförs vården och omsorgen ytterligare 8 miljarder kronor. Det
            är ett kraftfullt tillskott som möjliggörs av ett förbättrat säkerhetspolitiskt
            läge för vårt land, vilket vi naturligtvis ska vara mycket tacksamma
            för.
          </note>
          <note>
            Fru talman! Vi centerpartister på alla nivåer vill dra vårt strå
            till stacken för ett decentraliserat och tryggt samhälle. Vi gör
            det av övertygelse om att det ger de allra bästa förutsättningarna
            för utveckling, tillväxt och välfärd i hela landet.
          </note>
          <note type="speaker">
            Anf. 279 HANS KARLSSON (s) replik:
          </note>
          <note>
            Fru talman! Jag vill börja med att säga att det är bra, Kenneth
            Johansson, att vi har kunnat samarbeta och ta loss 8 miljarder
            till att förstärka sjukvården.
          </note>
          <note>
            Det är oerhört viktigt, för vi vet ju att det saknas resurser.
            Sjukvården har rationaliserat hårt under 90-
          </note>
          <note>
            talet. Man har ökat sin produktion, men man har inte fått mer
            resurser. Ska vi kunna fortsätta att utveckla och fylla igen de
            luckor som finns behövs det mer pengar. Förmodligen räcker inte
            ens dessa 8 miljarder.
          </note>
          <note>
            Men då blir det lite märkligt - Kenneth Johansson får ursäkta
            mig - när Kenneth Johansson slår sig i lag med moderaterna och
            vill heja på en utförsäljning till reapris av de svenska sjukhusen.
            Det är ju det moderaterna vill, och det är därför vi socialdemokrater
            vill ha regler kring vad man får göra och inte får göra med offentligt
            ägda inrättningar.
          </note>
          <note type="speaker">
            Anf. 280 KENNETH JOHANSSON (c) replik:
          </note>
          <note>
            Fru talman! Vi är överens, Hans Karlsson, om att det är bra att
            vi har kunnat enas om 8 miljarder till vården och omsorgen.
          </note>
          <note>
            I den överenskommelsen ingår det mycket tydligt som punkt 4 att
            vi ska öka mångfalden. Socialdemokraterna hänger med i första
            steget, primärvården.
          </note>
          <note>
            Det var en kamp, men vi lyckades enas; när det gäller primärvården
            är vi överens om ökad mångfald.
          </note>
          <note>
            Men sedan blir det låsta positioner. Jag förstår inte vad skillnaden
            är mellan ett laboratorium på ett lasarett och ett mindre sjukhus.
            Var går gränsen? Jag tycker att Hans Karlsson och jag liksom övriga
            borde säga: Låt förtroendemän och förtroendekvinnor i kommuner,
            landsting och regioner få förtroendet från vår sida att avgöra
            på vilket sätt vi får den bästa och mesta sjukvården av de befintliga
            resurserna. Det behövs inga pekpinnar.
          </note>
          <note type="speaker">
            Anf. 281 HANS KARLSSON (s) replik:
          </note>
          <note>
            Fru talman! Jag delar Kenneth Johanssons bedömning att det är
            bra med ökad mångfald. Jag tror att det kan stimulera till nytänkande,
            ny organisation och ökad effektivitet. Vi har beslutsproblem och
            ledningsproblem inom de alltför stora organisationerna.
          </note>
          <note>
            Men, Kenneth Johansson, därifrån går vi inte till ett förhållningssätt
            som innebär att man säljer ut sjukhus till reapris där skattebetalarna
            har satt in miljarder. Det går ju inte att hämta tillbaka. En
            läkarmottagning handlar inte om så stora resurser och så stora
            investeringar som ett sjukhus. Är ett sjukhus borta så är det
            borta, och inte kommer skattebetalarna att ställa upp med nya
            miljarder för att bygga ett nytt.
          </note>
          <note>
            Det är ett av skälen. Vi behöver regler för vad man får göra
            med offentligt ägda inrättningar som skattebetalarna har finansierat.
            De ska inte ut på en marknad på det sätt som moderaterna vill
            och som är moderaternas ingång för att genomföra ett gigantiskt
            systemskifte inom hälso- och sjukvården.
          </note>
          <note type="speaker">
            Anf. 282 KENNETH JOHANSSON (c) replik:
          </note>
          <note>
            Fru talman! Återigen: Det är positivt att Hans
          </note>
          <note>
            Karlsson bejakar mångfalden i dess första del. Däremot orkar
            inte Hans Karlsson och socialdemokraterna att fullfölja det, utan
            man sätter ideologiska skäl före patientperspektivet.
          </note>
          <note>
            Från Centerpartiets sida är det avgörande hur den enskilda patienten
            ska kunna få den bästa och mesta tänkbara vården. Det handlar
            om att vi har ett förtroende för att förtroendevalda i kommuner,
            landsting och regioner bäst gör den bedömningen.
          </note>
          <note>
            Sedan behövs det klara spelregler. Det efterfrågar såväl kooperativ
            privat verksamhet som den offentliga verksamheten så att det ska
            bli justa tag när det handlar om upphandlingar. Där behöver det
            också göras en hel del arbete. I den delen vet jag att det inom
            kort kommer viktiga klarlägganden.
          </note>
          <note type="speaker">
            Anf. 283 BO KÖNBERG (fp):
          </note>
          <note>
            Fru talman! Häromdagen presenterades ett välfärdspolitiskt bokslut
            för 1990-talet. Jag ska försöka mig på ett sjukvårdspolitiskt
            bokslut för de gångna tio åren, och försöka mig på att jämföra
            vad som har hänt under de sju år som socialdemokraterna har haft
            regeringsansvaret under de gångna tio åren med de tre år då vi
            hade en borgerlig regering, där Folkpartiet hade inflytande över
            sjukvårdspolitiken.
          </note>
          <note>
            Vad det gäller de tre år då vi hade en icke socialdemokratisk
            regering, nämligen 1991-1994, kan vi konstatera - som redan har
            gjorts i dagens debatt - att vårdköerna minskade mycket kraftigt.
            Vi kan också konstatera att antalet husläkare ökade mycket kraftigt.
          </note>
          <note>
            Om vi tittar på Landstingsförbundets siffror, som publicerades
            i fjol, över vad som hänt under 1990-
          </note>
          <note>
            talet kan man se att produktiviteten ökade kraftigt under de
            tre åren. Produktivitet handlar ju, fru talman, om att få ut valuta
            för de pengar som skattebetalarna satsar. Enkelt, men inte för
            enkelt, uttryckt kan man säga att resurserna i fasta pengar de
            åren minskade med 4-5 %, under denna djupa lågkonjunktur, medan
            själva produktionen ökade med bortemot 10 %. Det uttrycker ekonomerna
            som att produktiviteten, valutan för skattepengarna, ökade med
            ungefär 15 %.
          </note>
          <note>
            Sedan hösten 1994 har vi haft en socialdemokratisk regering.
            Enligt min uppfattning är det fem förlorade år på sjukvårdens
            område. Köerna som var långa
          </note>
          <note>
            1990-1991, och som nästan försvann 1991-1994, har återkommit
            med full kraft.
          </note>
          <note>
            Det har redan i dagens debatt berättats om enskilda människor
            som drabbats mycket hårt av detta.
          </note>
          <note>
            Ibland har jag känt genom åren att vi från politiskt håll när
            vi kritiserar köerna inte riktigt lyckas få fram människorna bakom
            siffrorna. Vi talar om hur många tusen de har ökat med eller hur
            många månader det är, men det konkreta, nämligen att väldigt många
            människor lider - enligt vår uppfattning i onödan -
          </note>
          <note>
            har vi kanske inte alltid lyckats få fram i den allmänna debatten.
            Vi ska försöka bli bättre på det. Men jag nöjer mig nu med att
            konstatera att vårdköerna är i dag längre än när Socialdemokraterna
            övertog regeringsansvaret 1994.
          </note>
          <note>
            Jag nämnde att antalet husläkare ökade kraftigt under åren 1991-1994.
            Vad som har hänt sedan dess är att antalet husläkare, om jag läst
            rätt, har ökat med ungefär 60-70 stycken i vårt land. Det är i
            och för sig bra. Det handlar om en i månaden ungefär. Det tråkiga
            är att befolkningen har ökat exakt lika mycket, så antalet husläkare
            per invånare är i dag likadant som det var 1994.
          </note>
          <note>
            Den snabba ökningen de åren har ersatts med stagnation.
          </note>
          <note>
            Den nuvarande sjukvårdsministern har glädjande nog talat väl
            om ett husläkar- eller familjeläkarsystem. Jag och Folkpartiet
            tror honom tills vidare. Vi tror att han menar allvar när han
            konstaterar att man gjorde fel från socialdemokratiskt håll när
            man bröt husläkartrenden när man tog över makten.
          </note>
          <note>
            Vi måste också säga till honom och till övriga socialdemokrater
            att med den takt man haft från socialdemokratiskt håll under de
            här fem åren tar det, om befolkningsökningen skulle upphöra helt
            och hållet,
          </note>
          <note>
            1 500 månader innan man når målet, som sjukvårdsministern och
            vi är överens om, en allmänläkare på
          </note>
          <note>
            1 500 invånare.
          </note>
          <note>
            1 500 månader är som kammarens ledamöter snabbt räknar ut 125
            år. Med den takt som Socialdemokraterna orkat med de sista fem
            åren skulle Lars
          </note>
          <note>
            Engqvists och Folkpartiets, numera gemensamma, mål om en allmänläkare
            per 1 500 invånare - om
          </note>
          <note>
            Socialdemokraterna fortsätter som hittills - uppfyllas någon
            gång sommaren eller hösten 2125. Vi tycker att det är lite långt
            att vänta.
          </note>
          <note>
            Äldreomsorgen är svårare att mäta. Kerstin Heinemann kommer senare
            i debatten att komma in på hur vi ser på den från Folkpartiets
            håll, men jag vågar mig på att i den här delen av debatten säga
            att det inte är många i vårt land som skulle påstå att äldreomsorgen
            i dag är bättre än för fem år sedan.
          </note>
          <note>
            Valfriheten, mångfalden och konkurrensen är uppenbarligen sämre
            än för fem år sedan. De försök som ägde rum med försäkringspengar
            till vården -
          </note>
          <note>
            dvs. att man skulle bygga någon slags broar mellan de pengar
            vi använder till försäkringskassorna och de pengar vi använder
            för direkta vårdinsatser - har brutits i och med att man har stoppat
            de lyckosamma
          </note>
          <note>
            FINSAM-försöken i en byrålåda någonstans borta vid f.d. Tegelbacken,
            numera en bit bort mot Hamngatan.
          </note>
          <note>
            När det här beslutet fattades av kammarens socialdemokrater och
            anslutande partier kritiserades det från de socialdemokrater som
            utifrån verksamheten hade fått vara med och använda försäkringspengarna
            i vården. Den socialdemokratiske ordföranden i landstingsstyrelsen
            i Sörmland t.ex. konstaterade om den socialdemokratiska propositionen
            våren 1997 följande: Alla inblandade parter har tjänat på projektet.
            För försäkringskassa och landsting har det inneburit rena ekonomiska
            besparingar och för patienterna minskat lidande så beslutet är
            helt obegripligt.
          </note>
          <note>
            Vad det sedan gäller produktiviteten, dvs. vad vi får ut av de
            pengar som skattebetalarna satsar för att det ska finnas trygghet
            när vi blir sjuka och behöver hjälp, redovisar Landstingsförbundet,
            som ju sedan flera år tillbaka styrs av socialdemokrater - så
            vi kan väl inte gärna misstänka att det är något slags borgerlig
            propaganda som har smugit sig in i deras årsredovisningar - att
            produktiviteten från 1994-1995 inte alls har ökat.
          </note>
          <note>
            Vi har alltså en stor ökning av produktiviteten när borgarna
            råkade sitta i regering, och en utplaning när
          </note>
          <note>
            Socialdemokraterna har ansvaret. Det kan ju vara en slump. Men
            det tål väl att någon försöker utreda det från socialdemokratiskt
            håll.
          </note>
          <note>
            Vi i Folkpartiet har visat att vi kan vara med och ta bort köer.
            Vi har visat att vi kan bygga ut husläkarsystem. Vi har visat
            att vi kan öka valfrihet. Vi har i hög grad varit med om att anvisa
            modeller för att använda försäkringspengar bättre. Förhoppningsvis
            kommer detta, om vi får inflytande på rikspolitiken en gång till,
            att leda till att vi får ökad valuta för pengarna.
          </note>
          <note>
            Fru talman! Jag skulle vilja ställa en fråga allra helst till
            sjukvårdsministern, men det är väl inte möjligt. Ja, frågan kan
            ju ställas, men det lär väl inte vara möjligt att få något svar
            i dag. Jag ställer den till den som står först på talarlistan
            från socialdemokratiskt håll under det här blocket, nämligen Hans
            Karlsson.
          </note>
          <note>
            Vill han i replik eller i det anförande han ska hålla om en stund
            - jag lovar att stanna kvar och lyssna på honom - svara på om
            det enligt hans mening är så att vi i dag har en bättre och tryggare
            sjukvård än vad vi hade för fem år sedan?
          </note>
          <note>
            Är det så att köerna är kortare? Är det lättare att få tag i
            en husläkare? Har valfriheten och mångfalden ökat? Används försäkringspengar,
            våra gemensamma pengar, klokare och smartare än förra gången?
            Får vi ut mer valuta för skattepengarna?
          </note>
          <note type="speaker">
            Anf. 284 HANS KARLSSON (s) replik:
          </note>
          <note>
            Fru talman! Det är alltid lika trevligt att lyssna till
          </note>
          <note>
            Bo Könberg som med gott humör redovisar sitt förhållningssätt
            till den aktuella frågeställningen.
          </note>
          <note>
            Jag noterar att jag har hört de här frågorna tidigare och sättet
            att göra ett sjukvårdspolitiskt bokslut.
          </note>
          <note>
            Jag ställer mig bara frågan hur det hade sett ut, Bo
          </note>
          <note>
            Könberg, om inte den socialdemokratiska regeringen hösten 1994
            hade tagit itu med det ekonomiska kaos som rådde, inte bara i
            statsbudgeten utan också i sjukvårdsbudgetarna runt om i landet.
          </note>
          <note>
            En av anledningarna till detta kaos i sjukvårdsbudgetarna var
            ju den fria etableringsrätt som Bo
          </note>
          <note>
            Könberg i högsta grad var medansvarig till.
          </note>
          <note>
            Nu har vi ordning i ekonomin, Bo Könberg, och nu kan vi tillåta
            oss att öka på resurserna. Folkpartiet tycker inte att det är
            viktigt med fullt så mycket pengar som andra partier i den här
            kammaren till sjukvården. Men vi lyckas ändå tillföra mer resurser.
          </note>
          <note>
            Hur hade det varit, Bo Könberg, om vi hade fortsatt på den väg
            som Bo Könberg medverkade till att
          </note>
          <note>
            Sverige slog in på när det gäller resurserna i sjukvården?
          </note>
          <note type="speaker">
            Anf. 285 BO KÖNBERG (fp) replik:
          </note>
          <note>
            Fru talman! Jag noterar, utöver vänligheterna inledningsvis,
            att Hans Karlsson säger sig ha hört frågorna förut. Desto mer
            konstigt är det att han inte har kommit på något svar på dem.
          </note>
          <note>
            Han har ju chansen i nästa replik.
          </note>
          <note>
            Är det så att sjukvården i dag är bättre än för fem år sedan
            eller inte? Vad är Hans Karlssons bedömning? Låt oss höra den.
          </note>
          <note>
            I stället går han omedelbart in för att diskutera ekonomin. Det
            gör jag gärna med Hans Karlsson. Det var nämligen så att den borgerliga
            regeringen fick regera under den värsta lågkonjunkturen på två
            generationer.
          </note>
          <note>
            Det var inte så att man från socialdemokratiskt håll föreslog
            så väldigt många fler besparingar. Det var ju så, om jag får gå
            in på mitt eget fögderi som sjukvårds- och socialförsäkringsminister,
            att det var med en viss svårighet vi kunde övertyga socialdemokraterna
            om att spara exempelvis inom sjukförsäkringen, inom arbetsskadeförsäkringen
            eller vad det kan ha varit för någonting. Någon stor hjälp hade
            vi inte av socialdemokraterna på den punkten.
          </note>
          <note>
            På frågan om det skulle vara bättre nu inom sjukvården om vi
            hade fått fortsätta tycker jag väl att fakta talar sitt tydliga
            språk. Det mesta tyder på det.
          </note>
          <note type="speaker">
            Anf. 286 HANS KARLSSON (s) replik:
          </note>
          <note>
            Fru talman! Jag tycker inte att jag har underlag för att säga
            om sjukvården har blivit bättre sedan 1994
          </note>
          <note>
            eller inte. Men jag tillåter mig att tro att det är på det sättet.
          </note>
          <note>
            Jag medger också att framstegen inte är så stora.
          </note>
          <note>
            Men ett huvudskäl till det, Bo Könberg, är att vi faktiskt hade
            ett gigantiskt budgetunderskott, inte bara i statsbudgeten, utan
            också i våra sjukvårdsbudgetar runt om i landet. I en del fall
            är vi ännu inte i fatt, men vi är på god väg.
          </note>
          <note>
            Jag tror, Bo Könberg, att vi i det här landet och vår sjukvård
            hade varit betjänta av att Bo Könberg och socialdemokratin hade
            kommit överens om sjukvårdspolitiken i början av 90-talet. Men
            det visade sig inte vara möjligt med tanke på de regeringspartner
            som Folkpartiet då hade. Då tror jag att det hade varit möjligt
            att nå en historisk överenskommelse om en sjukvårdspolitik som
            inte var på marknadens utan på människornas villkor.
          </note>
          <note type="speaker">
            Anf. 287 BO KÖNBERG (fp) replik:
          </note>
          <note>
            Fru talman! Jag noterar att Hans Karlsson inte vågade sig på
            något direkt påstående om att det är bättre inom sjukvården i
            vårt land efter fem år med en socialdemokratisk regering. Jag
            har full förståelse för det.
          </note>
          <note>
            Det låg kanske lite grann bakom min fråga att jag trodde att
            Hans Karlsson skulle få svårt med den. Det är väl bara att erkänna.
          </note>
          <note>
            Men den bild som Hans Karlsson ger av att vi från borgerligt
            håll på något vis hade öst pengar över sjukvården, om jag förstod
            honom rätt, och att man nu inte kunde fortsätta med det därför
            att pengarna inte räckte är väl lätt att kontrollera för den som
            är intresserad, exempelvis i Landstingsförbundets årsredovisning.
          </note>
          <note>
            Då finner man att vi tyvärr - det var inget vi gjorde med glädje
            - fick se till att sjukvården hade mindre reala resurser. Men
            vårdpersonalen, förändringar i system och annat gjorde att vi
            faktiskt fick ut mer av sjukvården. Det är vi förstås glada över.
          </note>
          <note>
            I sin förra replik nämnde Hans Karlsson etableringsfriheten.
            Jag har berört den utförligt i en artikel i
          </note>
          <note>
            Landstingsförbundets tidskrift. Jag hoppas att Hans
          </note>
          <note>
            Karlsson följer den. Där torde det visa sig att den inte är någon
            förklaring till det problem som Hans Karlsson diskuterar.
          </note>
          <note>
            Sammanfattningsvis: Vården var bättre när vi hade en borgerlig
            regering. Den har inte blivit bättre utan sämre under en socialdemokratisk.
          </note>
          <note type="speaker">
            Anf. 288 THOMAS JULIN (mp):
          </note>
          <note>
            Fru talman! Jag vill börja med att säga att jag tycker att det
            är bra att socialministern kräver att
          </note>
          <note>
            Sverige ska få behålla sina restriktiva införselregler när det
            gäller alkohol. För mig är det en viktig trygghetsfråga. Vi vet
            alla att våldet i samhället hänger ihop med alkoholförbrukningen
            och vi vet att en restriktiv alkoholpolitik gynnar folkhälsan.
            Jag hoppas att socialministern får ett mycket starkt stöd i den
            här frågan.
          </note>
          <note>
            Fru talman! En stor och viktig bit i vårt trygghetssystem är
            att det finns en bra vård, en vård som givetvis ska vara solidariskt
            finansierad.
          </note>
          <note>
            Under de år jag har varit med i riksdagen har jag många gånger
            uttryckt min oro över de besparingar och de neddragningar som
            skett och sker inom vården. Det är besparingar som i många, förmodligen
            i de flesta landsting har skapat en oacceptabel situation när
            det gäller köer, antalet vårdplatser och personalens arbetssituation.
            Personalminskningen har också försämrat omvårdnaden.
          </note>
          <note>
            Även om bilden över vårdsektorn just nu ser ljusare ut än den
            har gjort på länge, finns det mycket som oroar mig, som visar
            att botten ännu inte är nådd.
          </note>
          <note>
            I höstas visade t.ex. de flesta landsting upp ett beräknat underskott
            för det kommande året. Nu ser man plötsligt i Landstingsförbundets
            redovisningar en helt annan bild. De flesta landsting visar en
            budget i balans vid det här årets slut.
          </note>
          <note>
            Om det är budgetbalans som är det viktigaste av allt när det
            gäller vården är det här en bra förändring.
          </note>
          <note>
            Men vi måste ställa oss frågan: På vilket sätt uppnås den här
            budgetbalansen?
          </note>
          <note>
            En del i förbättringen beror på att skatteunderlaget förbättrats.
            Vissa landsting har höjt skatten och på det sättet klarat budgetbalansen.
            Jag känner även till landsting som klarat budgetbalansen genom
            att räkna in eventuellt kommande pengar från kommunakuten.
          </note>
          <note>
            Men det finns också landsting som tvingas till kännbara besparingar
            i verksamheten och de ska verkställas under det här året för att
            budgetbalansen ska bli verklighet vid årets slut. Med andra ord:
            Det kommer att bli ytterligare försämringar inom vårdsektorn innan
            årets slut.
          </note>
          <note>
            Om jag tittar på Gävleborgs län, på mitt hemlandsting, ser jag
            att en tidigare beräkning visat på ett underskott för det kommande
            året. Nu har det vänts till att bli ett beräknat överskott för
            landstinget. Det ser ju bra ut. Men för att det ska kunna uppnås
            måste vården i Hälsingland på något sätt under året klara av att
            spara 40 miljoner. I Gästrikland måste man klara av sitt underskott
            på ca 50 miljoner.
          </note>
          <note>
            Det här är stora belopp i ett litet landsting som under flera
            år utsatts för återkommande besparingar.
          </note>
          <note>
            Nu diskuterar man möjligheten att spara i Hälsingland genom att
            ta bort ytterligare vårdplatser.
          </note>
          <note>
            Ingen vet hur det ska gå till. Man har särskilda möten där man
            sitter och diskuterar hur man ska kunna lösa det här. Det måste
            ju sparas för att få budgeten i balans.
          </note>
          <note>
            När det gäller vårdplatserna har det tidvis varit en sådan situation
            i Bollnäs att yrkesinspektionen hotat med vite på grund av överbeläggningar
            i korridorerna. Jämsides med att det ser ut på det sättet diskuterar
            man att ta bort vårdplatser.
          </note>
          <note>
            Andra besparingar som diskuteras är att ta bort patientbiblioteken
            i Bollnäs och Hudiksvall. Det är inga stora pengar man sparar
            på det, men det ska ändå bidra till budgetbalansen.
          </note>
          <note>
            Man föreslår också att hälsocentraler ska vara stängda veckovis,
            en vecka en hälsocentral, nästa vecka en annan hälsocentral osv.
            Allt på grund av de här besparingarna.
          </note>
          <note>
            Det här är bara några exempel som jag har fått information om.
            Såvitt jag förstår är situationen liknande i andra landsting.
            Den budgetbalans som förväntas uppstå vid årets slut och som i
            budgetsammanhang ser bra ut är inte gratis. Det kommer att svida
            i skinnet på vårdsektorn och kommer knappast att förbättra situationen
            för all den vårdpersonal som många gånger upplever sin nuvarande
            arbetssituation som mycket ansträngande och ibland som hopplös.
            Budgetbalansen kommer knappast heller att förbättra kösituationen.
          </note>
          <note>
            Jag tycker att det finns all anledning att följa upp situationen
            inom vården, att försöka få en tydlig bild över hur det verkligen
            ser ut i hela vårdsektorn. Jag skulle vilja se att vi över partigränser
            och blockgränser hjälps åt att skapa en möjlighet till den vård
            som svenska folket efterfrågar och skapa en sådan arbetssituation
            för personalen att den orkar vara kvar och arbeta vidare.
          </note>
          <note>
            I valrörelsen lovade vi alla att förbättra situationen i vårdsektorn.
            Nu tycker jag att vi måste upp till bevis. Bl.a. sade vi att det
            behövs fler händer i vården, fler händer för att ge bättre omvårdnad.
          </note>
          <note>
            Med tanke på hur det ser ut inom vårdsektorn anser att jag det
            behövs ekonomiska förstärkningar nu.
          </note>
          <note>
            De vårdmiljarder som så ofta nämns är bra, men t.ex.
          </note>
          <note>
            Kenneth Johanssons friska 8 miljarder, som är välkomna, kommer
            först nästa valperiod. Det är långt till dess. Det hinner ske
            mycket under de här åren på vägen dit. Jag tycker inte att vi
            kan vänta så länge.
          </note>
          <note>
            Det är bl.a. vården som vi alla har sagt är en prioriterad fråga.
          </note>
          <note>
            Om vi inte snart märker en förbättrad situation inom vårdsektorn
            är jag övertygad om att privatiseringen av vårdsektorn kommer
            att få vind i seglen.
          </note>
          <note>
            Varken vi eller jag tror inte någon annan heller tvivlar på att
            det kommer att skapas en efterfrågan och ett utbud på försäkringar
            där de som har råd och kan försäkra sig kommer att få den vård
            de vill ha.
          </note>
          <note>
            Så vill inte jag ha det. Jag vill som de flesta ha den trygghet
            som en bra vård ger. Jag vill att den ska vara solidariskt finansierad
            och vara tillgänglig för alla inom en rimlig tid och inom ett
            rimligt avstånd.
          </note>
          <note type="speaker">
            Anf. 289 KENNETH JOHANSSON (c) replik:
          </note>
          <note>
            Herr talman! I mitt anförande tog jag upp min och många andras
            oro över att barns och ungdomars psykiska ohälsa har ökat. I dag
            på frukostmötet deltog
          </note>
          <note>
            Folkhälsoinstitutets nya generaldirektör Gunnar
          </note>
          <note>
            Ågren och hade samma budskap, att det var ett stort problem med
            ökad psykisk ohälsa bland våra barn och ungdomar. Han sade bl.a.,
            vilket jag tycker var mycket klokt, att barnfamiljer behöver mer
            tid för sina barn och ungdomar.
          </note>
          <note>
            Då skulle jag vilja fråga Thomas Julin: Vad vill
          </note>
          <note>
            Miljöpartiet göra för att förbättra barns och ungdomars hälsa?
            Anser Thomas Julin att maxtaxan ger incitamenten att föräldrar
            ska få mer tid med sina barn?
          </note>
          <note type="speaker">
            Anf. 290 THOMAS JULIN (mp) replik:
          </note>
          <note>
            Herr talman! Som Kenneth Johansson mycket väl vet har Miljöpartiet
            sagt nej till maxtaxan.
          </note>
          <note type="speaker">
            Anf. 291 KENNETH JOHANSSON (c) replik:
          </note>
          <note>
            Herr talman! Det är inte riktigt lätt att hänga med i alla svängar
            vad statsministern, vad Miljöpartiets språkrör och vad Thomas
            Julin svarar på den frågan.
          </note>
          <note>
            Det varierar nämligen.
          </note>
          <note>
            Jag tolkar detta som ett klart och tydligt svar. Någon maxtaxa
            ställer inte Miljöpartiet upp på. Och det tycker jag i så fall
            var ett klart och tydligt och dessutom ett bra svar, där vi har
            samma uppfattning.
          </note>
          <note>
            När det gäller den första delen av min replik tycker jag att
            Barnpsykiatrikommitténs betänkande, som har funnits i form av
            skrift ganska länge nu, borde verkligen bli till föremål för handling.
            Jag hoppas verkligen att Miljöpartiet och Thomas Julin delar den
            uppfattningen och att vi kan hjälpas åt att se till att vi går
            från ord till handling. Det är ett mycket angeläget område.
          </note>
          <note type="speaker">
            Anf. 292 THOMAS JULIN (mp) replik:
          </note>
          <note>
            Herr talman! Jag delar Kenneth Johanssons uppfattning när det
            gäller barnpsykiatrin, och jag tycker att det är mycket allvarligt
            att vi har den situation som vi har. Tyvärr är det så att man
            oftast inte ser psykisk ohälsa lika akut som t.ex. en skada. Men
            jag upplever att psykisk ohälsa kan vara precis lika akut och
            viktig att åtgärda snabbt. Jag samarbetar gärna på den punkten.
          </note>
          <note type="speaker">
            Anf. 293 CHRIS HEISTER (m) replik:
          </note>
          <note>
            Herr talman! Thomas Julin tecknar en besvärlig bild av dagens
            sjukvård. Jag delar den bild som han har redovisat. Det är på
            många håll en väldigt svår situation, framför allt i glesbygd
            och landsbygd, där det många gånger är svårt att få personal och
            där personalen flyr verksamheten. Både vårdcentraler och kliniker
            saknar läkare och sjuksköterskor. Det gör man många gånger därför
            att man känner att man arbetar i en arbetsmiljö där man inte kommer
            till. Vi kan också se genom undersökningar att stressen är större
            hos personalen som jobbar inom offentlig sektor än i privat sektor
            när det gäller t.ex. sjukvården.
          </note>
          <note>
            Det finns möjligheter att utveckla vården. Det finns möjligheter
            att ta andra alternativ. Skulle man ta till vara dem som Leif
            Carlson tidigare nämnde ger det utrymme också för mer sjukvård.
          </note>
          <note>
            Mot den bakgrunden skulle jag vilja ställa en direkt fråga till
            Thomas Julin: Kommer Miljöpartiet att stödja socialdemokraterna
            i deras förslag om att lagstifta mot sjukvård, för det är vad
            det de facto handlar om?
          </note>
          <note type="speaker">
            Anf. 294 THOMAS JULIN (mp) replik:
          </note>
          <note>
            Herr talman! Att lagstifta mot sjukvård låter, tycker jag, lite
            hårt. Vi har ännu inte sett hur skrivningarna är. Men jag tycker
            också att det låter väldigt hårt när man säger att man ska förbjuda
            någon form av sjukvård. Däremot tycker jag att det är väldigt
            viktigt att man går lite försiktigt fram och ser till att det
            finns spelregler för hur det här ska fungera.
          </note>
          <note>
            Jag förstår mycket väl all vårdpersonal som är frustrerad i dag
            över den situation som är och som de upplevt under en lång tid.
            Jag har hört vårdpersonal som säger att allt är bättre utom det
            vi har i dag. Därför säger jag att den situation som vi har ger
            vind i seglen för de alternativ som ni förespråkar. Jag vill helst
            se att samhället har en bra och omfattande vårdsektor.
          </note>
          <note type="speaker">
            Anf. 295 CHRIS HEISTER (m) replik:
          </note>
          <note>
            Herr talman! Vi har svårt att få personal till sjukvården. Vi
            vet att många tycker att det är bra att det finns olika arbetsgivare
            att välja mellan, att många känner att de äntligen får en chans
            att förverkliga sina drömmar genom att driva verksamheten själva.
            Jag vet att det bara i mitt eget landsting finns 1 000 förfrågningar
            på att kunna få ta över verksamheten och driva den i egen regi.
            Det kanske är det som behövs för att vi ska se till att få framtidsoptimism
            i sjukvården igen, som gör att vi får utvecklingsklimat, som gör
            att nya idéer kommer till och verksamheten utvecklas. Jag är mycket
            tacksam för att Miljöpartiet här ändå anger en viss tveksamhet
            till att stödja socialdemokraterna i att förbjuda genom att lagstifta
            mot sjukvård och därmed också lagstifta mot utveckling och förbättring.
          </note>
          <note type="speaker">
            Anf. 296 THOMAS JULIN (mp) replik:
          </note>
          <note>
            Herr talman! Vi har inte sett förslagen. Jag känner inte till
            vad som står i dem, så jag kan inte uttala mig om det. Men jag
            tycker också, som jag sagt, att vi måste se till att det finns
            spelregler.
          </note>
          <note type="speaker">
            Anf. 297 HANS KARLSSON (s):
          </note>
          <note>
            Herr talman! Trygghet och välfärd är för alla människor det viktigaste
            i tillvaron. Naturligtvis varierar graden av angelägenhet i det
            korta perspektivet beroende på hur den enskilde, familjen och
            de närmaste har det just nu. Men sett över tid är det trygghet
            och välbefinnande som står i centrum för oss alla. Ett självklart
            konstaterande, kan tyckas. Men inte desto mindre finns det skäl
            att påminna om detta, eftersom hälsa och välbefinnande inte kommer
            av sig självt utan genom ansträngningar av olika slag - gemensamma
            och enskilda.
          </note>
          <note>
            Med delbetänkandet från kommittén Välfärdsbokslut har vi fått
            en utmärkt källa att hämta fakta och kunskap från, även om kommitténs
            ledamöter konstaterar att det finns betydande områden som kräver
            rejält mycket mer forskning för att man med säkerhet ska kunna
            konstatera orsakssammanhang och påverkansmekanismer. Men de slutsatser
            som redovisades i tisdags ger fullt tillräckligt underlag för
            att med kraft angripa orättvisor och ojämlikhet. Samtidigt bör
            också kommitténs delbetänkande bidra till att debatten om välfärden
            blir mera saklig, att debatten fokuserar de individer och grupper
            som har det svårt och att vi som deltar i denna debatt i dag och
            andra gånger har inriktningen att angripa det som är verkliga
            problem och inte hemfaller åt polemiken för dess egen skull.
          </note>
          <note>
            Herr talman! Barnfamiljer i allmänhet och ensamföräldrar i synnerhet
            är grupper som fått det mycket svårare under 90-talskrisen. Därför
            känns det naturligtvis bra att vi nu höjer barnbidraget och att
            också flerbarnstillägget justeras i motsvarande grad. Det är också
            bra att det i vårpropositionen kommer förslag om ytterligare höjningar
            av barnbidraget.
          </note>
          <note>
            På samma sätt finns det skäl att heja på arbetet med att sänka
            avgifterna inom barnomsorgen. Det gynnar den grupp som bäst behöver
            det. Dessutom minskar det marginaleffekterna för dem som tar jobb,
            ökar sin arbetstid eller får bättre betalda jobb. Det finns nog
            ingen som gillar att merparten av en ökad inkomst och en ökad
            arbetsinsats hamnar utanför den egna plånboken.
          </note>
          <note>
            För merparten av partierna i denna kammare har det hittills verkat
            vara viktigare att tillfoga regeringen nederlag än att med utgångspunkt
            från kända omständigheter ta itu med ett verkligt problem.
          </note>
          <note>
            Herr talman! Jag fortsätter att hämta underlag från
          </note>
          <note>
            Välfärdsbokslutet. Där framgår med väldigt stor tydlighet också
            att arbete och egen inkomst är centrala delar i att förbättra
            rättvisan och öka välfärden. Inte heller det är något överraskande,
            men samtidigt viktigt att understryka. Den mycket höga arbetslöshet
            vi har haft i Sverige har bidragit till ökade klyftor och mer
            av utanförskap. Det tycker jag är viktigt att vi lägger på minnet.
            Många talar om rättvisa, men dessvärre är det inte lika många
            som är beredda att fatta politiska beslut som leder till ökad
            rättvisa.
          </note>
          <note>
            Ett aktuellt exempel på detta är det spektakel som
          </note>
          <note>
            Miljöpartiet iscensatt genom att gå samman med de borgerliga
            partierna när det gäller arbetsrätten. Med spektakel menar jag
            inte att merparten av riksdagens ledamöter bidragit till ett visst
            beslut - det är demokratins självklara förutsättningar - men jag
            menar att den omständigheten att Miljöpartiet uppenbarligen har
            behov av att tillfoga socialdemokratin ett nederlag gör att det
            passar sig att kampera ihop med bl.a. Moderaterna när det gäller
            arbetsrätten.
          </note>
          <note>
            Jag vet inte om miljöpartisterna inte vill förstå eller om de
            bortser från vad som faktiskt händer när man gör ett sådant här
            ingrepp i lagen om anställningsskydd. För det första rubbar det
            balansen mellan arbetsgivare och anställda. För det andra ökar
            det orättvisorna i arbetslivet, eftersom det är de som har den
            svagaste kopplingen till arbetslivet, den svagaste ställningen
            på arbetsmarknaden som drabbas i första hand.
          </note>
          <note>
            Med kännedom om hur det har varit tidigare, och när den här regeln
            tillämpades, vet vi att den grupp som får mest stryk är kvinnor;
            kvinnor i fertil ålder, som har barn eller kanske kommer att få
            barn. Det är obegripligt att ett sådant förhållningssätt kan vinna
            en majoritet i denna kammare. Miljöpartiet medverkar till att
            försämra jämställdheten i arbetslivet. Det ska läggas till det
            redan tuffare klimatet och villkoren för kvinnor i arbetslivet
            som Välfärdsbokslutet redovisar.
          </note>
          <note>
            Dessutom drabbas också de som har mycket sjukfrånvaro, äldre
            på arbetsmarknaden, de som kanske är kritiska mot sin arbetsgivare
            osv.
          </note>
          <note>
            Svenska arbetsgivareföreningen har i en rapport som har tillställts
            oss dessa dagar också redovisat sin ingång och säger i princip
            att man maskar, att man inte jobbar därför att man har för generösa
            villkor. En hel del av oss vet att det är precis tvärtom. Villkoren
            borde vara bättre för att alla som behöver det ska ha möjlighet
            att stanna hemma när de är sjuka.
          </note>
          <note>
            Den förändring som Miljöpartiet driver igenom innebär att just
            de grupper som lagen om anställningsskydd 1974 instiftades för,
            vill Miljöpartiet medverka till att försämra för. Det är de grupper
            som av olika skäl har en svag eller bekymmersam ställning på arbetsmarknaden.
          </note>
          <note>
            Herr talman! Det finns också ljusglimtar i bokslutet. Människor
            med svåra funktionshinder har gått stärkta ur 90-talet. Jag tycker
            att det är väldigt glädjande. Trots den oerhört djupa ekonomiska
            krisen har riksdagen kunnat samlas till beslut som har gett mest
            till dem som behöver mest. Enligt Välfärdsbokslutet har resurserna
            till denna grupp ökat med 40 % under
          </note>
          <note>
            90-talet. Det överaskar inte, eftersom den socialdemokratiska
            riksdagsgruppen tidigare har låtit utreda förhållandena här och
            kommit till samma slutsats som
          </note>
          <note>
            Välfärdsbokslutet. Det har vi gjort med hjälp av
          </note>
          <note>
            Riksdagens utredningstjänst.
          </note>
          <note>
            Jag hoppas att detta kan leda till att debatten i fortsättningen
            handlar om det som är de verkliga problemen för människor med
            funktionshinder, dvs.
          </note>
          <note>
            tillgänglighet och delaktighet i vid mening. Men då krävs ingrepp
            i form av lagstiftning och mer pengar till berörda aktörer, helt
            enkelt politiska prioriteringar, som kostar för andra grupper.
            Den enskildes rätt gynnas bäst av gemensamma lösningar, herr talman.
          </note>
          <note>
            Det är min slutsats.
          </note>
          <note type="speaker">
            Anf. 298 LEIF CARLSON (m) replik:
          </note>
          <note>
            Herr talman! Bra sjukvård är en väsentlig del av välfärd och
            trygghet. Hans Karlsson har tidigare i dag sagt att vid privatisering
            försvinner sjukhus. Hans
          </note>
          <note>
            Karlsson kan rimligen inte mena att de försvinner som vårdgivare.
            Sannolikt, och erfarenhetsmässigt, är de bättre vårdgivare än
            de har varit tidigare. De försvinner tydligen som offentligt ägda,
            och det är det väsentliga.
          </note>
          <note>
            Är det så att Hans Karlsson anser att det är viktigast vem som
            äger sjukhuset, inte om ägaren ges sådana förhållanden att vården
            blir bättre för patienterna, tillgängligheten blir bättre, kvaliteten
            blir bättre, innovationsförmågan tas till vara på ett bättre sätt
            och att man är en bättre arbetsgivare? Ägandet går tydligen före
            att det blir bättre.
          </note>
          <note>
            Om vi får mångfald och konkurrens vet vi erfarenhetsmässigt att
            vi inte bara får just de här positiva förhållandena på den privata
            sidan, utan det sporrar också den offentliga - hela sjukvården
            gagnas. Varför vill Hans Karlsson inte vara med och skapa sådana
            förhållanden så att vi får bättre förhållanden för sjukvården?
          </note>
          <note type="speaker">
            Anf. 299 HANS KARLSSON (s) replik:
          </note>
          <note>
            Herr talman! Jag är överens med Leif Carlson, och jag är beredd
            att tillsammans med honom medverka till att svensk sjukvård blir
            bättre. Men jag är inte säker på att vi gör samma vägval därvidlag.
            Jag är snarare tämligen övertygad om att vi gör olika vägval.
          </note>
          <note>
            Jag tycker inte att det är särskilt meningsfullt att här i dag
            diskutera någonting som kommer att presenteras i morgon. Det är
            inte många av oss som är särskilt kunniga om vad förslaget kommer
            att innehålla.
          </note>
          <note>
            Jag tycker att det är viktigt att slå fast att det måste finnas
            regler för vad man faktiskt får göra med de institutioner, de
            verksamheter och det ägande som skattebetalarna har finansierat.
          </note>
          <note type="speaker">
            Anf. 300 LEIF CARLSON (m) replik:
          </note>
          <note>
            Herr talman! Det är riktigt att vi inte vet exakt vad innebörden
            är. Men det framgick rätt tydligt av intervjun med statsministern
            i går att man ska sätta stopp för privat drivna sjukhus.
          </note>
          <note>
            Det är tydligen viktigare för det offentliga, det som Hans Karlsson
            vill stå som representant för, att äga sjukvården än att sjukvården
            blir bra.
          </note>
          <note>
            Vi har tillräckligt många undersökningar som visar att konkurrensutsättning
            leder till att man får ut mer för pengarna, det blir effektivare
            vård och bättre för personalen och patienterna. Tillgängligheten
            blir mycket större och kostnaden blir mycket lägre. Skattebetalarna,
            som faktiskt har betalat, får mer för sina pengar.
          </note>
          <note>
            Jag tycker att Hans Karlsson klart skulle säga: Jag vill vara
            med om att förbättra för sjukvården; den ska utsättas för konkurrens,
            och även sjukhus, där mycket av den innovativa verksamheten bedrivs,
            måste konkurrensutsättas.
          </note>
          <note>
            Det skulle vara ett bra uttalande för patienternas skull.
          </note>
          <note type="speaker">
            Anf. 301 HANS KARLSSON (s) replik:
          </note>
          <note>
            Herr talman! Jag fortsätter att säga att jag är överens med Leif
            Carlson om att det är bra med mångfald och att olika driftsformer
            och organisationsformer kan stimulera till effektivare användning
            av resurserna och nya lösningar samt skapa en positiv atmosfär
            för personalen. Men jag misstänker att det som Leif
          </note>
          <note>
            Carlson och Moderaterna är ute efter är att radikalt lägga om
            sjukvårdspolitiken i Sverige. Jag inte bara misstänker det - jag
            är tämligen övertygad.
          </note>
          <note>
            Man säger att man har lösningen till en mycket lägre kostnad.
            Jag kan inte låta bli att titta på hur man har hanterat detta
            och vilka konsekvenser det har blivit i den del av världen som
            ibland brukar nämnas som frihetens främsta banerförare, USA. Om
            det är någonstans man inte använder resurserna effektivt så är
            det i amerikansk sjukvård. Det är uppenbart, Leif
          </note>
          <note>
            Carlson. Det är så oerhört mycket högre kostnad och så väldigt
            många människor som trots det inte får någon sjukvård. Den vägen
            tycker inte jag är en svensk väg.
          </note>
          <note type="speaker">
            Anf. 302 CHRIS HEISTER (m) replik:
          </note>
          <note>
            Herr talman! Jag skulle vilja ta fasta på det Hans
          </note>
          <note>
            Karlsson sade när det gäller rättvisa. Det gäller barnfamiljernas
            situation. Vi vet att svenska barnfamiljer är de som är hårdast
            beskattade i världen. Vi har världens högsta skatter för låg-
            och normalinkomsttagare. Det innebär att de flesta barnfamiljer
            är beroende av bidrag för att de ska kunna klara sin försörjning.
            Det tog jag också upp tidigare.
          </note>
          <note>
            Nu säger Hans Karlsson att maxtaxa är ett mycket bra förslag
            för att komma till rätta med orättvisorna.
          </note>
          <note>
            På det sättet ska man öka rättvisan. Men förslaget om maxtaxa
            innebär ju att det är de som har barn i kommunalt finansierad
            barnomsorg som kommer att få ett bättre ekonomiskt utrymme än
            alla andra som väljer att ordna barnomsorgen på annat sätt eller
            själva vara hemma med barnen.
          </note>
          <note>
            Är det rättvisa att bara de som gör som Hans
          </note>
          <note>
            Karlsson vill, dvs. har sina barn på ett kommunalt dagis, får
            det något lättare ekonomiskt, medan alla andra fortsatt får en
            mycket svår ekonomisk situation?
          </note>
          <note type="speaker">
            Anf. 303 HANS KARLSSON (s) replik:
          </note>
          <note>
            Herr talman! Jag tror att vi om vi granskar historien ska finna,
            Chris Heister, att vi ganska ofta har haft skilda uppfattningar
            om vad som är rättvisa. Det har också den politiska kampen under
            det gångna seklet visat.
          </note>
          <note>
            I detta fall handlar rättvisa om att alla ska ha möjligheter
            till arbete och egen försörjning. Taxorna i barnomsorgen ska inte
            vara något hinder för detta, och inte heller något hinder om man
            vill öka sin arbetstid.
          </note>
          <note type="speaker">
            Anf. 304 CHRIS HEISTER (m) replik:
          </note>
          <note>
            Herr talman! Alla ska ha möjligheter till arbete och egen försörjning,
            sade Hans Karlsson. Det är rättvisa. Jag håller med om att arbete
            är det allra viktigaste. Det har jag också pekat på tidigare.
            Vi har fortfarande väldigt hög arbetslöshet.
          </note>
          <note>
            Man ska kunna leva på sin lön, men trots det vill inte Hans Karlsson
            och socialdemokraterna se till att fler kan leva på sin egen lön
            och klara sin egen försörjning på det de tjänar ihop, utan de
            ska vara beroende av bidrag.
          </note>
          <note>
            Så säger man att det ska bli lite bättre med rättvisan och att
            man därför ska införa maxtaxa i barnomsorgen. Men det är ju inte
            en rättvisa för alla, Hans
          </note>
          <note>
            Karlsson. Det innebär en bättre ekonomisk situation bara för
            dem som gör precis som Hans Karlsson vill.
          </note>
          <note>
            De som vill ordna barnomsorgen på ett annat sätt än det Hans
            Karlsson tycker är bra kommer inte i åtnjutande av socialdemokraternas
            och Hans Karlssons rättvisa. De får fortfarande förlita sig till
            bidrag eller tvingas gå till socialkontoret därför att den egna
            inkomsten inte räcker till för familjens försörjning.
          </note>
          <note type="speaker">
            Anf. 305 HANS KARLSSON (s) replik:
          </note>
          <note>
            Herr talman! Jag får upprepa mig och säga att det nog är så,
            Chris Heister, att vi har lite olika sätt att definiera vad som
            är rättvisa. Det har också historien visat. Jag sade att rättvisa
            för mig i detta fall handlar om att alla ska ha möjlighet till
            arbete och egen försörjning. Taxorna ska inte vara ett hinder
            för detta eller ett hinder om man vill öka sin arbetstid. Det
            tycker jag är bra, för vi behöver fler människor i arbete. Därför
            bedriver vi också en arbetsmarknadspolitik som handlar om arbetslinjen.
            Också funktionshindrade ska ha möjlighet till arbete och inte
            behöva diskrimineras i arbetslivet. På den punkten vet jag att
            Chris Heister inte tycker likadant, eftersom hon röstade emot
            det förslaget i riksdagen i mars förra året.
          </note>
          <note type="speaker">
            Anf. 306 BO KÖNBERG (fp) replik:
          </note>
          <note>
            Herr talman! Vi diskuterar nu i den allmänpolitiska debatten
            under rubriken Trygghet. I denna underavdelning sysslar vi rätt
            mycket med sjukvård och äldreomsorg, som ju är en viktig del av
            tryggheten.
          </note>
          <note>
            För oss i Folkpartiet är det en mycket central del.
          </note>
          <note>
            Man ska kunna veta att det finns en bra sjukvård i vårt land
            om man själv, ens make eller maka, ens föräldrar eller ens barn
            blir sjuka.
          </note>
          <note>
            Om dessa frågor talade Hans Karlsson mycket lite under sitt anförande.
            Med tanke på hur det ser ut i den svenska sjukvården och äldreomsorgen
            och vad socialdemokraterna har åstadkommit under sina fem år vid
            makten är det i och för sig förståeligt.
          </note>
          <note>
            Under vår förra replikväxling med anledning av mitt inlägg, där
            jag pekade på ett antal saker som hade blivit sämre eller där
            det inte hade hänt någonting under femårsperioden, nämnde jag
            bl.a. de ökade köerna till operationer och behandlingar och också
            att utbyggnaden av husläkarsystemet går väldigt långsamt och att
            det skulle kunna ta 125 år innan man når sjukvårdsministerns mål.
            Jag vill ge Hans Karlsson chansen att kommentera dessa påståenden.
          </note>
          <note type="speaker">
            Anf. 307 HANS KARLSSON (s) replik:
          </note>
          <note>
            Herr talman! Först när det gäller frågan om prioriteringar i
            mitt anförande kan jag för kammaren berätta att jag inte hade
            tänkt mig att stå här som företrädare för hela det socialdemokratiska
            partiet i denna fråga. Jag hade tänkt att ur egen fatabur redovisa
            en del synpunkter på politiken. Men det blir inte alltid som man
            har tänkt sig. Därför ska jag försöka att också motsvara en del
            andra förväntningar.
          </note>
          <note>
            Väntetiderna i sjukvården är ett problem, men jag tror inte att
            lösningen är att vi här inför några garantier. Jag har inte sett
            att det skulle fungera.
          </note>
          <note>
            Sedan går jag till frågan om när vi kommer att ha uppnått målet
            om en läkare på 1 500 invånare och om det tar 125 år eller något
            kortare tid, vilket jag tror att det kommer att göra. Den frågan
            kommer att få sitt svar - åtminstone det svar som kan ges nu -
            i den nationella handlingsplan för sjukvården som kommer att redovisas
            senare under våren.
          </note>
          <note type="speaker">
            Anf. 308 BO KÖNBERG (fp) replik:
          </note>
          <note>
            Herr talman! Jag kan inte skärskåda den bakomliggande socialdemokratiska
            planeringen för den allmänpolitiska debatten. Jag hade bara hoppats
            att för oss i Folkpartiet och mig så tunga väsentliga områden
            som sjukvård och äldreomsorg skulle fått ett lite större utrymme.
            Men nu blev det som det blev.
          </note>
          <note>
            Det låter trevligt att vi som är för husläkare och har arbetat
            för det rätt länge ändå snart ska få svar på frågan om vad socialdemokraterna
            vill göra i praktiken. Som jag sade förut ger vi än så länge sjukvårdsministern
            möjlighet att i handling visa det som han har talat för på ett
            bra sätt.
          </note>
          <note>
            Vad det gäller köerna har jag genom åren haft svårt att förstå
            resonemanget från socialdemokraternas håll att det inte hjälper
            med några garantier mot vårdköer och att det måste ordnas på något
            annat sätt.
          </note>
          <note>
            Vi har ändå diskuterat 90-tal i dag. Vi har prövat vårdgaranti
            under några år, och köerna har försvunnit.
          </note>
          <note>
            När vi sedan avskaffar vårdgarantierna har köerna kommit tillbaka.
            Det är ingen orimlig hypotes, Hans
          </note>
          <note>
            Karlsson, att det finns något samband mellan dessa saker.
          </note>
          <note type="speaker">
            Anf. 309 HANS KARLSSON (s) replik:
          </note>
          <note>
            Herr talman! Jag vidhåller att det inte är så enkelt,
          </note>
          <note>
            Bo Könberg, att det handlar om att vi ska instifta en garanti
            i denna kammare. Vad det handlar om är att de resurser och den
            organisation och utrustning som behövs för att vi ska kunna korta
            väntetiderna ska finnas. Ett sådant arbete pågår ju. Det är klart
            att detta arbete har fördröjts av den ekonomiska kris som vi har
            gått igenom. Bo Könberg deltog i en regering som inte ensam ska
            bära ansvaret för den krisen, men som jag vill påstå ändå genom
            sin konstruktion bidragit till att förlänga krisen. Fyra partier
            kunde inte enas om prioriteringarna. Det blev för mycket prioriteringar
            och för mycket utgifter. Den fria etableringen för läkarna bidrog
            till att urholka ekonomin för landstingen - ett problem som vi
            fortfarande bär med oss.
          </note>
          <note type="speaker">
            Anf. 310 THOMAS JULIN (mp) replik:
          </note>
          <note>
            Herr talman! Jag blir lite förvånad när Hans
          </note>
          <note>
            Karlsson använder uttrycket spektakel om Miljöpartiets förslag
            när det gäller arbetsrätten. Jag kan säga att det är ett ärligt
            förslag från oss. Vi tycker att det är ett förslag som är bra
            och viktigt för småföretagarna. Det skulle aldrig falla mig in
            att anse att ett förslag från
          </note>
          <note>
            Hans Karlsson är ett spektakel.
          </note>
          <note type="speaker">
            Anf. 311 HANS KARLSSON (s) replik:
          </note>
          <note>
            Herr talman! Det är möjligt att det inte är ett spektakel, Thomas
            Julin. Men inte desto mindre bidrar Miljöpartiet till att öka
            orättvisorna på den svenska arbetsmarknaden.
          </note>
          <note>
            I det här fallet deltar man i ett beslut som förskjuter mer makt
            till arbetsgivarna och som ställer kvinnor, anställda med upprepade
            sjukskrivningsperioder, kritiska fackliga företrädare och andra
            i en sämre situation än hittills. Det tycker jag är dåligt,
          </note>
          <note>
            Thomas Julin.
          </note>
          <note type="speaker">
            Anf. 312 THOMAS JULIN (mp) replik:
          </note>
          <note>
            Herr talman! Såvitt jag förstår har en stor del av företagen
            redan möjlighet att göra sådana här undantag genom olika avtal.
            Det här är inte så specifikt, utan det här är mer riktat mot småföretagen.
            Vi är, som sagt, övertygade om att detta är viktigt för dem.
          </note>
          <note>
            Jag tror att de flesta företagare är ärliga och bra arbetsgivare
            som hanterar det här på ett bra sätt. Det är min övertygelse.
          </note>
          <note type="speaker">
            Anf. 313 HANS KARLSSON (s) replik:
          </note>
          <note>
            Herr talman! Jag håller med Thomas Julin om att arbetsgivare
            i allmänhet är väldigt respektabla och försöker göra sitt bästa.
            Det är självklart. Men historien har visat oss att vissa grupper
            har det svårare på arbetsmarknaden, beroende på de omständigheter
            som jag pekade på tidigare. Därför tycker jag att det är så fel
            att göra det här ingreppet.
          </note>
          <note>
            Det är ett betydligt allvarligare ingrepp än Thomas Julin vill
            medge. Det ökar orättvisorna. Det förskjuter makt till arbetsgivaren.
            Och det är fullständigt onödigt, eftersom det i lagen om anställningsskydd,
            som började gälla 1974, står att man ska förhandla om huruvida
            man behöver behålla en särskild kompetens. Och det gör man varje
            dag, landet runt. Det fungerar jättebra. Men SAF har bestämt sig
            för att bryta upp arbetsrätten. Det köper Miljöpartiet, och det
            tycker jag är trist.
          </note>
          <note>
            Anf. 314 KERSTIN-MARIA STALIN (mp)
          </note>
          <note>
            replik:
          </note>
          <note>
            Herr talman! När jag hörde Hans Karlsson tala om
          </note>
          <note>
            Välfärdsbokslutet tänkte jag begära replik för att fråga om han
            var överraskad av slutsatserna - jag kände till varenda en mycket
            väl. Men sedan sade
          </note>
          <note>
            Hans Karlsson att inte han heller var alldeles överraskad. Då
            tänkte jag att jag skulle begära replik för att fråga om samarbete
            kring dessa slutsatser och frågor.
          </note>
          <note>
            Jag tänkte också fråga hur Hans Karlsson ser på förebyggande
            arbete med barn och ungdomar och om villigheten att satsa rejält
            på förebyggande investeringar och om hur han ser på ekonomin,
            att rejäla förebyggande insatser lönar sig i längden. Men när
            jag hade kommit hit i tankekedjan drämde Hans
          </note>
          <note>
            Karlsson till sin samarbetspartner med betongarm.
          </note>
          <note>
            Jag menar att samarbete inte alltid betyder att man till punkt
            och pricka ska göra som storebror säger.
          </note>
          <note>
            Ibland kan man tycka olika, och vi bidrar inte till att försämra
            jämlikheten. Vi vill i allra högsta grad ha jämlikhet, och det
            har vi visat på många sätt. Jag har inte varit i kammaren hela
            dagen, eftersom jag har suttit och arbetat med arbetsskadeförsäkringen
            och arbetsskador. I det sammanhanget finns det ett stort ojämlikhetsområde.
            Jag hade hoppats på att vi skulle kunna jobba tillsammans för
            att förbättra för den speciella kvinnogrupp som det handlar om
            i det här fallet.
          </note>
          <note type="speaker">
            Anf. 315 HANS KARLSSON (s) replik:
          </note>
          <note>
            Herr talman! Nej, jag är inte överraskad av slutsatserna i Välfärdsbokslutet,
            men jag tycker ändå att de är värdefulla. Detta ger tung fakta
            när det gäller de slutsatser som de flesta nog redan har dragit
            av konsekvenserna av 90-talskrisen.
          </note>
          <note>
            Jag vill samarbeta kring att rätta till den här obalansen och
            laga de här revorna. Jag vill också bidra till det förebyggande.
          </note>
          <note>
            Centerpartiet tillsammans med Socialdemokraterna har vaskat fram
            8 friska miljarder som ska användas till sjukvården. Det skulle
            förvåna mig om inte en ganska stor del kommer att landa hos psykiatrin.
            Vi vet att det finns väldigt mycket att göra, inte minst inom
            barnpsykiatrin, för att förebygga och skapa bättre förutsättningar.
            Jag hoppas att en hel del av de pengarna ska hamna där.
          </note>
          <note>
            Jag är också involverad i arbetet med att ta fram ett nytt förslag
            till arbetsskadeförsäkring och att öka jämställdheten på det området.
            Det är självklart. Men jag kommer inte ifrån att sådana förändringar
            i lagen om anställningsskydd som Miljöpartiet vill göra ökar ojämlikheten
            och minskar jämställdheten.
          </note>
          <note>
            Anf. 316 KERSTIN-MARIA STALIN (mp)
          </note>
          <note>
            replik:
          </note>
          <note>
            Herr talman! Jag tycker också att slutsatserna är värdefulla.
            Det är skönt att bli bekräftad. Ordet skönt får jag kanske sätta
            inom citationstecken, eftersom jag blir bekräftad när det gäller
            sådant som inte är bra. Men det är ändå skönt att veta att det
            finns fler som tänker så här. Och om det är en sådan här bred
            sak som det här bokslutet är det troligare att flera ställer upp
            på det.
          </note>
          <note>
            Det är bra om vi kan samarbeta kring det här. Vi har olika åsikter
            om det här med jämlikheten i förhållande till det här med arbetsrätten.
            Det är så, men jag anser att man även i ett samarbete inte alltid
            måste tycka precis lika. Vi har andra metoder för att öka jämlikheten,
            och vi har jobbat mycket med detta. Den där betongarmen tyckte
            jag var mycket otrevlig i den här debatten, som började i går
            i ganska stort samförstånd. Den var onödig.
          </note>
          <note type="speaker">
            Anf. 317 HANS KARLSSON (s) replik:
          </note>
          <note>
            Herr talman! Jag håller med Kerstin-Maria Stalin om att man inte
            behöver vara överens om allt. Jag skulle tro att man inte heller
            är det inom partierna.
          </note>
          <note>
            Men när det gäller betongarmen, som Kerstin-
          </note>
          <note>
            Maria Stalin säger, vill jag säga att lagen om anställningsskydd
            och löntagarnas rättigheter på arbetsmarknaden är en central fråga
            för oss socialdemokrater. Det är klart att man måste reagera om
            man lierar sig med partier som egentligen vill bryta upp arbetsrätten
            och på nytt vill ställa löntagarna i total beroendeställning till
            arbetsgivarna. Jag hoppas att den här betongarmen kan få Miljöpartiet
            att fundera ett varv till. Är det så här vi ska ha det, eller
            ska vi inte se till att det faktiskt råder balans på arbetsmarknaden?
            Man kan faktiskt förhandla mellan arbetsgivare och arbetstagare
            om hur en verksamhet ska vara bemannad.
          </note>
          <note type="speaker">
            Anf. 318 KENNETH JOHANSSON (c) replik:
          </note>
          <note>
            Herr talman! Jag ska inte upprepa argumenten från Hans Karlssons
            och mitt tidigare replikskifte.
          </note>
          <note>
            Däremot skulle jag vilja ställa en följdfråga utifrån ett uttryck
            som Hans Karlsson använde.
          </note>
          <note>
            Han sade att man ska stoppa möjligheterna till utförsäljning,
            eftersom det kan säljas ut till reapris. Då måste jag efter att
            ha tänkt efter lite fråga: Har det gjorts? Vad bygger Hans Karlsson
            sitt uttryck "sälja ut till reapris" på? Om det inte finns någon
            substans i det är det faktiskt ett angrepp på alla dem som jobbar
            seriöst med upphandlingar.
          </note>
          <note>
            Den andra frågan är: Är en liten vinst i en verksamhet så farlig
            för socialdemokraterna?
          </note>
          <note type="speaker">
            Anf. 319 HANS KARLSSON (s) replik:
          </note>
          <note>
            Herr talman! Nej, jag tycker inte att en vinst är farlig alls.
            Men det handlar om att använda skattepengarna till det som de
            är avsedda för, och de är ju inte avsedda för vinster utan för
            verksamhet.
          </note>
          <note>
            Sedan ska jag gå över till frågan om utförsäljning.
          </note>
          <note>
            Jag får kalla kårar längs ryggen, eftersom jag nog ändå upplever
            att det finns en oerhört stor spricka inom sjukvårdspolitiken,
            framför allt mellan moderaterna å ena sidan och resten av kammaren
            å andra sidan. Moderaterna - och det har vi sett och hört i oändligt
            många debatter - eftersträvar någonting helt annat än vi andra
            sex partier. Det är lite trist om Kenneth Johansson och Centerpartiet
            ska hänga på den vagnen när vi i övrigt är tämligen överens om
            sjukvårdspolitiken och behovet av mer resurser. Vi har tillsammans
            tagit fram 8 miljarder.
          </note>
          <note type="speaker">
            Anf. 320 KENNETH JOHANSSON (c) replik:
          </note>
          <note>
            Herr talman! När det gäller att sälja ut till reapris upprepar
            jag att mina kontakter, och de är ganska många, visar att både
            vårdgivare och de som handlar upp verksamheter jobbar mycket professionellt
            och med hårda förhandlingar för att få den bästa och mesta vården
            för skattebetalarnas pengar. Om inte
          </note>
          <note>
            Hans Karlsson har substans bakom det han säger om att sälja ut
            till reapris är det insinuationer. Egentligen, om jag inte vore
            så snäll, skulle jag använda betongarmen, för jag tycker att det
            är ett angrepp på alla förtroendevalda runtom som kämpar och sliter
            och försöker att göra det allra bästa.
          </note>
          <note>
            Till sist tycker jag att om en verksamhet får en liten, liten
            vinst att satsa på kompetensutveckling eller att investera är
            det bättre än om det blir en förlust i verksamheten.
          </note>
          <note type="speaker">
            Anf. 321 HANS KARLSSON (s) replik:
          </note>
          <note>
            Herr talman! Jag är överens med Kenneth Johansson om det sista.
            Pengar som återinvesteras, som används till utbildning eller utveckling,
            är självklart värdefulla pengar. Jag har inte tolkat det som att
            debatten handlar om det. Jag har tolkat det som att vi behöver
            regler, Kenneth Johansson, för hur man får handskas med skattebetalarnas
            tillgångar. Får man sälja dem hur som helst?
          </note>
          <note>
            Jag är inte lika övertygad som Kenneth Johansson om att man alltid
            färgas av ambitionen att få ut det mesta möjliga av det man försöker
            att sälja ut. Ibland kan det bakomliggande faktiskt vara en politisk
            ambition att bryta upp den ordning vi har haft inom sjukvården
            i Sverige för att skifta system och åstadkomma någonting helt
            annat än det Kenneth Johansson och jag eftersträvar.
          </note>
          <note type="speaker">
            Anf. 322 KERSTIN HEINEMANN (fp) replik:
          </note>
          <note>
            Herr talman! Hans Karlsson tog upp de funktionshindrade och gladdes
            över att de trots allt har fått en bättre situation, och det kan
            vi hålla med om. Vi har kunnat göra de prioriteringarna. Vi i
            Folkpartiet gjorde bedömningen att vi trots ett besvärligt ekonomiskt
            läge ville vara med och genomföra handikappreformen.
          </note>
          <note>
            Hans Karlsson talade också om att det nu var dags att gå vidare
            och ta tag i det här med tillgängligheten.
          </note>
          <note>
            Det instämmer vi i Folkpartiet i. Vi har faktiskt vid vårt landsmöte
            antagit ett program för att just sätta i gång och få någonting
            att hända på tillgänglighetsområdet. Där kan vi säkert komma varandra
            till mötes.
          </note>
          <note>
            Jag vill bara fråga Hans Karlsson: Kan vi räkna med något förslag
            på det här området kanske redan i vårbudgeten?
          </note>
          <note type="speaker">
            Anf. 323 HANS KARLSSON (s) replik:
          </note>
          <note>
            Herr talman! Ja, det kan vi räkna med. Jag hälsar
          </note>
          <note>
            Kerstin Heinemann välkommen i arbetet med att bereda och behandla
            den nationella handlingsplanen för handikappolitiken i socialutskottet
            här framöver.
          </note>
          <note type="speaker">
            Anf. 324 KERSTIN HEINEMANN (fp) replik:
          </note>
          <note>
            Herr talman! Ja, vi är beredda att fortsätta att göra livet bättre
            för de svårast funktionshindrade.
          </note>
          <note>
            Det finns en grupp bland dessa som fortfarande inte har blivit
            ordentligt delaktig, och det är de psykiskt handikappade, de som
            känner stor oro och ångest och som har problem med den sociala
            tryggheten.
          </note>
          <note>
            Vi pratar ju om trygghetsfrågor här. De bör nu också stå på tur
            och få sina speciella funktionsstörningar inräknade som en möjlighet
            att få lite fler timmar i sin ersättning för en personlig assistent.
          </note>
          <note type="speaker">
            Anf. 325 HANS KARLSSON (s) replik:
          </note>
          <note>
            Herr talman! Jag fortsätter att vara överens med
          </note>
          <note>
            Kerstin Heinemann och Folkpartiet. Jag hoppas att vi kan åstadkomma
            förändringar i den här riktningen.
          </note>
          <note>
            Det finns också svårigheter, det ska vi vara medvetna om, att
            göra avgränsningar så att vi hanterar ekonomin på ett sådant sätt
            att vi har kontroll över utvecklingen. Men ambitionsinriktningen
            är vi helt överens om.
          </note>
          <note>
            Anf. 326 CRISTINA HUSMARK
          </note>
          <note type="speaker">
            PEHRSSON (m):
          </note>
          <note>
            Herr talman! Ger mer inflytande friskare svenskar?
          </note>
          <note>
            Jag har blivit uppfödd med att fisk blir jag intelligent av,
            morötter ger mig bättre mörkerseende och spenat mer muskler. Att
            mina chanser till ett bättre hälsotillstånd skulle öka genom ett
            större mått av livskontroll visste jag inte då, men nu vet jag.
            Nu visar rapporter att ökat ansvar och ökad valfrihet, att kunna
            få vardagsvälja, är precis sådana faktorer som påverkar min hälsa.
          </note>
          <note>
            I den nationella folkhälsokommitténs senaste betänkande finns
            en beskrivning av ett hälsovänligare samhälle där människor har
            möjlighet att handskas med livets utmaningar och ta ett eget ansvar.
            Man pekar på att ojämlika levnadsförhållanden, osunda miljöer
            och annat i miljön som skapar fysisk och psykisk ohälsa till stora
            delar har undanröjts men konstaterar också att trots detta faktum
            ökar de psykosociala besvären och utbrändheten.
          </note>
          <note>
            Vad är det då i vårt samhälle som skapar denna ohälsa och otrivsel?
          </note>
          <note>
            Jag har tidigare nämnt forskaren och professorn
          </note>
          <note>
            Aaron Antonovsky, och jag gör det igen. Han har studerat förutsättningarna
            för hälsa och menar att verkligt inflytande över vardagslivet
            är en trygghetsfaktor. Han menar att ju mer otrygga vi är, desto
            sämre mår vi, och ju mindre en människa behövs och känner sig,
            desto större är hennes behov av vård och omsorg. Hälsa förutsätter
            alltså deltagande.
          </note>
          <note>
            Tänk om Socialstyrelsen kommer med en rekommendation om minst
            ett nytt val i månaden! Det blir något att se fram emot. Men för
            att detta ska hända måste maktpolitiker sluta stå i vägen.
          </note>
          <note>
            Detta beskrivs också väl i den ESO-rapport, Att snubbla in i
            framtiden, som vi kunde ta del av strax före jul. Här ges också
            en förklaring till varför felaktigt genomförda förändringar skapar
            otrygghet, speciellt inom den offentliga sektorn, varför man värjer
            sig mot nytt, varför valfrihet, konkurrens och alternativ ger
            skrämselhicka och leder till krampaktiga försök att vidmakthålla
            det gamla.
          </note>
          <note>
            En viktig skillnad mellan offentlig och privat verksamhet, menar
            man, är att privat verksamhet är marknadskopplad medan offentlig
            verksamhet är budgetkopplad, varför signalerna om att en verksamhet
            behöver förändras ter sig helt olika. Erfarenhet från tidigare
            förändringsarbete inom offentlig förvaltning tas inte heller till
            vara. Forskning saknas. Och vem ska ta på sig rollen att ifrågasätta
            verksamheten?
          </note>
          <note>
            Erövrade makt- och statuspositioner hotas. Det är därför ett
            förändringsarbete inom den offentliga sektorn fungerar så dåligt,
            och det är därför personalen mår så dåligt.
          </note>
          <note>
            Utomstående kan också, herr talman, ha intresse av att bevara
            status quo - eller förmås att tro det och uppmuntras att ställa
            upp och försvara ett bestående.
          </note>
          <note>
            Just därför efterlyser också ESO i sin rapport förändringsvilliga
            medarbetare som vet hur man driver en process genom de nödvändiga
            stegen utan att skada de inblandade.
          </note>
          <note>
            Jag kan konstatera att politiker inte är de mest lämpliga att
            leda ett förändringsarbete, om jag uttrycker det lindrigt.
          </note>
          <note>
            I den välfärdsrapport som det har talats om tidigare här i dag
            och som presenterades i veckan konstaterar också Joakim Palme
            att många beslut fattas och många hetsiga debatter förs utan saklig
            grund. Det framgår vidare att politiker vet för lite om de konsekvenser
            besluten får och att utvärderingar och uppföljningar av reformer
            saknas på de flesta områden.
          </note>
          <note>
            Det är i dessa händer som vänstermajoriteten vill fortsätta att
            lägga ansvaret för våra barns utbildning och våra äldres omsorg.
          </note>
          <note>
            Herr talman! Någon klok person sade: Livet kan bara förstås bakåt
            men måste levas framåt. Samhället har alltid utvecklats, men det
            är först genom demokratins verkliga ankomst som den politiska
            makten har fått möjlighet att kraftfullt påverka samhällsutvecklingen
            också bakåt.
          </note>
          <note>
            Demokratin ska användas med ödmjukhet och lyhördhet - inte för
            att visa makt över enskilda människor. Vänstermajoriteten ägnar
            sig i dag åt att skapa ett antal svaga grupper i samhället som
            man ska kunna ta hand om och därmed bekräfta nödvändigheten av
            ett stort antal politiker. Arbetslösa, handikappade, äldre och
            ensamstående mammor är exempel på sådana svaga grupper som man
            vill ta fram.
          </note>
          <note>
            Men det handlar alltså inte om svaga grupper, utan det handlar
            om individer som behöver sådana redskap att de själva får en möjlighet
            att ta ansvar.
          </note>
          <note>
            Man behöver personer runtomkring sig som tror på individens vilja
            och förmåga. Det är ingen skillnad mellan äldre personer och mig
            och er, ja, oss alla.
          </note>
          <note>
            Man är bara lite äldre och behöver lite annan hjälp men man behöver
            inte ingå i en svag grupp. Låt oss inte använda begreppet våra
            äldre!
          </note>
          <note>
            Jag känner en ensamstående mamma som blir lika irriterad varje
            gång hon omnämns som svag. Hon har det tufft men hon är inte svag.
            Hon är starkare än många gifta kvinnor.
          </note>
          <note>
            Maktpolitikern vill inte förändra eftersom man då tappar kontrollen.
            Därför väljer man att inte heller stödja en samhällsutveckling
            med en tro på individens egen kraft. Man uttalar vackra ord som
            medbestämmande, inflytande och påverkansmöjlighet men där stannar
            det. Var gränsen går avgör en politiker.
          </note>
          <note>
            Herr talman! Framtiden handlar om goda idéer.
          </note>
          <note>
            Det är människor som har dessa goda idéer - inte företagen och
            inte den politiska makten. Framtiden handlar faktiskt om människors
            livskontroll i deras vardag. Först när maktpolitikerna börjar
            tro på andras förmåga och vilja kan vi också påverka välbefinnandet.
            Först då känner vi en trygghet och då behöver vi inte gömma oss
            bakom otrygghet och ett psykosomatiskt tillstånd. Tack!
          </note>
          <note type="speaker">
            Anf. 327 INGRID BURMAN (v) replik:
          </note>
          <note>
            Herr talman! Det har sagts tidigare i debatten här att det finns
            skiljelinjer i politiken och att den tydligaste skiljelinjen går
            mellan Moderaterna och de övriga partierna i kammaren. Detta tycker
            jag att
          </note>
          <note>
            Cristina Husmark Pehrsson har bekräftat.
          </note>
          <note>
            Det var ett praktfullt angrepp på den offentliga sektorn, som
            beskrevs som onödig. Dessutom gjordes påståendet att vänstermajoriteter
            skapar svaga grupper. Jag vill med kraft dementera det. Vad vi
            i vänstermajoriteten sysslar med är att bygga strukturer som bär
            för alla individer i livets olika skeden. Det är i alla fall mitt
            sätt att se att individer också har trygghet.
          </note>
          <note>
            Det handlar om generella system och det hela bygger på ett ord
            som jag håller väldigt högt, nämligen ordet solidaritet. I mitt
            anförande tidigare utvecklade jag just detta med att folk blir
            beroende av olika tjocka plånböcker när vi bryter ned systemen.
          </note>
          <note>
            Klyftorna i samhället ökar.
          </note>
          <note>
            Anf. 328 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Herr talman! Jag vill för Ingrid Burman återigen bara tala om
            att mycket av det som jag sagt här i dag står att läsa om i den
            ESO-rapport som jag hänvisade till. Jag rekommenderar Ingrid Burman
            att ta del av rapporten Att snubbla in i framtiden.
          </note>
          <note>
            Med tanke på vad jag där kunnat ta del av ser jag ett klart samband
            med hur vänstermajoriteten i dag snubblar in i framtiden utan
            att se alla människors goda idéer, kraft och vilja att förändra
            och få vara med och påverka.
          </note>
          <note>
            Herr talman! Jag har i många år jobbat som företagssköterska
            och känner till sambandet mellan hur man mår på arbetet och hur
            man mår i själ och hjärta.
          </note>
          <note>
            Jag vet att det inte räcker att ordna med en ergonomiskt utformad
            stol när någon har det svårt och jobbigt hemma. Vi ser att folk
            är låsta i sina situationer och har svårt att påverka.
          </note>
          <note>
            Många i min bekantskapskrets är ensamstående mammor. De vill
            inte ingå i gruppen stackars svaga ensamstående mammor men hela
            tiden, i rapporter och statistik, ingår man i gruppen svaga ensamstående
            mammor. Nämnda mamma är inte svag, och det är inte de här kvinnorna.
            De är starka, för de måste vara starka. Vi måste ge dem redskap
            så att de kan fortsätta att vara starka.
          </note>
          <note type="speaker">
            Anf. 329 INGRID BURMAN (v) replik:
          </note>
          <note>
            Herr talman! Jag delar Cristina Husmark
          </note>
          <note>
            Pehrssons uppfattning att ensamstående mammor inte är svaga.
            Därför benämner jag dem inte så, i varje fall inte i samma utsträckning
            som Cristina Husmark
          </note>
          <note>
            Pehrsson verkar göra.
          </note>
          <note>
            Sedan kan jag säga att jag har läst rapporten.
          </note>
          <note>
            Jag delar uppfattningen att människors möjlighet att påverka,
            inte minst sin egen arbetsmiljö och sin egen arbetssituation,
            är viktig. Därför är Vänsterpartiet en stark förespråkare för
            arbetsrättslig lagstiftning som ger individer möjlighet att påverka
            på arbetsplatsen; detta till skillnad från Moderaterna.
          </note>
          <note>
            Vidare är vi starka förespråkare just för att man med tryggheten,
            med de generella strukturerna som grund, ska vara så trygg att
            man faktiskt förmår utnyttja denna trygghet till att både växa
            och kreativt delta i olika forum.
          </note>
          <note>
            Anf. 330 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Herr talman! Ingrid Burman talar om arbetsrätten.
          </note>
          <note>
            Tidigare i veckan besökte jag Malmö. Jag besökte många företrädare
            och chefer för den kommunala verksamheten i Malmö. Man säger att
            där är man belagd med munkavle. Man vågar inte säga någonting.
            Malmö är inte det enda exemplet. Jag hör hela tiden från rektorer
            och tjänstemän inom offentlig förvaltning att man inte vågar säga
            vad man tycker därför att man är rädd för att bli av med arbetet
            eller för att inte få uppdragen. Jag tycker att detta är fel.
          </note>
          <note>
            Det är fel att över huvud taget belägga någon med munkavle. Alla
            ska ha rätt att säga vad de tycker, tänker och känner. Det är
            en självklarhet och där är vi helt överens, Ingrid Burman!
          </note>
          <note>
            Ett annat exempel, för att belysa detta med att vara kringgärdad
            av folk som tycker och tänker, är följande. En man kontaktade
            mig. Han hade en skuld och ville ha ett lån i stället för socialbidrag
            men det fick han inte. Han är nu tvungen att med förlust göra
            sig av med den villa som familjen i många år har kämpat för; detta
            alltså för att få socialbidrag. Jag tycker att vi i stället ska
            arbeta på att människor ska kunna tro på sin egen kraft, förmåga
            och vilja att handskas med sin egen situation.
          </note>
          <note type="speaker">
            Anf. 331 LENA OLSSON (v) replik:
          </note>
          <note>
            Herr talman! Jag reagerar också på att Cristina
          </note>
          <note>
            Husmark Pehrsson tar upp frågan om personal som jobbar i offentlig
            regi. Jag vet att hon då avser dem som jobbar inom vården. Vidare
            har det i debatten här i dag framgått att nästan all personal
            som jobbar i privat regi tycker att det är mycket bättre än att
            jobba i offentlig regi.
          </note>
          <note>
            Jag har träffat ganska mycket vårdpersonal - vården ligger mig
            rätt varmt om hjärtat och det gäller då både offentlig och privat
            vård. Men jag har också träffat många som jobbar i privat regi
            som klagar över arbetsmiljön.
          </note>
          <note>
            I Norrlands inland, bl.a. i mitt hemlän, är man väldigt kritisk
            till skattesänkningar. Man vill hellre ha mer pengar, resurser,
            till kommuner och landsting;
          </note>
          <note>
            detta för att den offentliga sidan och personalpolitiken ska
            kunna utvecklas.
          </note>
          <note>
            Anf. 332 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Herr talman! Med avseende på detta med personal inom den offentliga
            verksamheten kan jag säga att jag kan sträcka mig också till personalgrupper
            utanför vården. Både Lena Olsson och jag har erfarenheter från
            vården. Det är kanske lättare att tala om vården just därför att
            vi har praktisk erfarenhet av det området.
          </note>
          <note>
            Jag har tidigare här från talarstolen haft en diskussion med
            Lena Olsson angående Kommunals rapport om en undersökning av hur
            personalen mår. Man mår så mycket bättre inom den privata verksamheten
            än inom den offentliga. Det gäller då personal som tidigare jobbat
            inom den offentliga verksamheten. Lena
          </note>
          <note>
            Olsson kan väl hålla med mig om att det många gånger är fråga
            om tungrodda stora organisatoriska kolosser som hindrar folk från
            att komma fram. Vad gäller de privata alternativen är det kortare
            beslutsvägar. Man trivs bättre och tycker t.o.m. att man har ett
            bättre förhållande till både anhöriga och patienter.
          </note>
          <note type="speaker">
            Anf. 333 LENA OLSSON (v) replik:
          </note>
          <note>
            Herr talman! Jo, jag vet att det är problem med organisationer.
            Men anser Cristina Husmark Pehrsson att det är helt uteslutet
            att göra något åt de här organisationerna i offentlig regi? Jag
            anser inte det. Jag vet att det är fullt möjligt att påverka och
            att göra om dessa organisationer för att ge personalen ett större
            inflytande och för att ge de äldre och patienterna ett större
            inflytande.
          </note>
          <note>
            I den här undersökningen tycker 80 % av undersköterskorna och
            vårdbiträdena att den vård som bedrivs i dag ska drivas i offentlig
            regi men att det behöver göras något åt den. Det är jag villig
            att ställa upp på.
          </note>
          <note>
            Anf. 334 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Herr talman! Jag tror att både Lena Olsson och jag ser fram emot
            nästkommande rapport från Kommunal för att ta del av vad som har
            hänt där. I Skåne är intresset mycket stort från personalens sida
            för att starta eget. Jag kan bara hålla med Chris Heister. Där
            finns samma intensiva önskan, och det kommer in hur mycket ansökningar
            som helst. Det är inte jag som påverkar personalen, utan den agerar
            själv.
          </note>
          <note>
            Jag tycker vidare att det är stor skillnad mellan
          </note>
          <note>
            Lena Olssons och min politik när det gäller att se individen
            inom vårdsektorn. Kanske lyssnade Lena
          </note>
          <note>
            Olsson på Gudrun Schyman i partiledardebatten i går.
          </note>
          <note>
            Gudrun Schyman sade vid ett par tillfällen om de äldre: Vi ska
            ta hand om dem, vi ska ordna och vi ska styra och ställa.
          </note>
          <note>
            Där går en mycket tydlig skiljelinje. För mig är, som jag tidigare
            sade, äldre personer inte en grupp för sig själv utan personer
            som tycker, tänker, känner och längtar precis som Lena Olsson
            och jag gör. Jag tycker därför att vi ska lyssna på dem och inte
            sätta in dem i en grupp som "våra äldre" och styra och ställa
            med dem.
          </note>
          <note type="speaker">
            Anf. 335 INGER LUNDBERG (s) replik:
          </note>
          <note>
            Herr talman! Vi behöver en dialog mellan den gemensamma sektorn
            och forskningen, och vi måste basera de beslut som vi tar på mer
            av kunskap. Jag tror att det är oerhört angeläget för oss alla.
            Vi kommer snart att få ta ställning till en ny myndighetsorganisation
            på forskningsområdet, och jag hoppas att moderaterna verkligen
            ska visa ett intresse för att ta vara på forskningsrön i gemensam
            verksamhet. Det gäller då även att orka och våga se vad det svenska
            samhället verkligen står för.
          </note>
          <note>
            Cristina Husmark Pehrsson talar om den ensamma mamman. Jämför
            en ensamstående mammas situation i Sverige med läget i de allra
            flesta andra länder! Vi kan då se att just den generella välfärdspolitiken,
            en generell familjepolitik, en bra barnomsorg och en bra föräldraförsäkring
            gör att den ensamstående mamman i Sverige är stark på ett helt
            annat sätt än i andra länder.
          </note>
          <note>
            Anf. 336 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Herr talman! Vi är helt överens, Inger Lundberg, om att den ensamstående
            mamman inte är svag. Men skillnaden mellan oss är att Inger Lundberg
            och hennes parti vill ge de ensamstående mammorna direktiv om
            vad de ska göra. De ska söka hit, de ska få bidrag dit, de ska
            gå i den skolan och de ska ha den barnomsorgen. Vi moderater tror
            i stället på den ensamstående mamman och hennes möjligheter att
            själv fatta dessa avgöranden. Jag tror inte, Inger Lundberg, att
            hon blir svagare om hon blir delaktig i ett medbestämmande i samhället.
            Jag tror dessutom att hon och även hennes barn då kommer att må
            mycket bättre.
          </note>
          <note type="speaker">
            Anf. 337 INGER LUNDBERG (s) replik:
          </note>
          <note>
            Herr talman! I några av de kommuner där Moderata samlingspartiet
            styr har man infört enhetstaxor om flera tusen kronor i barnomsorgen.
            Det innebär hundraprocentiga marginaleffekter för den ensamstående
            mamman. Ökar det hennes valfrihet?
          </note>
          <note>
            När vi under förra mandatperioden här i riksdagen införde kunskapslyftet
            var det 90-talets kanske största jämlikhetsreform. I kunskapslyftet
            deltar många ensamma mammor för att kunna gå styrkta ut på arbetsmarknaden.
            Är inte det ett viktigt bidrag till den individuella friheten
            och till möjligheterna att utvecklas?
          </note>
          <note>
            Det är en myt, Cristina Husmark Pehrsson, att satsningar från
            samhällets sida betyder minskad frihet, minskade möjligheter att
            välja. Tvärtom är det så att de för många människor innebär större
            möjligheter att göra egna val i livet.
          </note>
          <note>
            Anf. 338 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Herr talman! Om vi från samhällets sida ska ge individerna större
            möjligheter förstår jag inte att socialdemokraterna säger nej
            till skolpeng och vårdgaranti, som ger en väldigt stor möjlighet
            att välja.
          </note>
          <note>
            Vi har, Inger Lundberg, i min hemkommun Svalöv två föräldrakooperativ.
            De personer som har sina barn där inser klart att de skulle tjäna
            på att i stället ha kommunal inkomstrelaterad taxa, men de vill
            inte ha detta. Trots att de inte har större inkomster än att de
            skulle tjäna på en sådan väljer de ändå att ha en enhetstaxa.
            De tycker att det känns bättre och mer solidariskt. Jag menar
            att de ska få ha den möjligheten.
          </note>
          <note>
            De som inte vill utnyttja den är välkomna att gå över till ett
            dagis med en lägre taxa.
          </note>
          <note>
            Jag tycker vidare att Inger Lundberg ska titta efter vad förslaget
            till maxtaxa skulle innebära. Jag har flera grannar som vidimerar
            att de kommer att tjäna mycket pengar på en maxtaxa - 30 000-40
            000 kr om året trots att de är höginkomsttagare. Är det solidaritet,
            Inger Lundberg?
          </note>
          <note type="speaker">
            Anf. 339 ROLF OLSSON (v):
          </note>
          <note>
            Herr talman! Begreppet trygghet är mångfasetterat och kan säkert
            associera till ganska skilda sfärer.
          </note>
          <note>
            Välfungerande samhälleliga organisationer som kan klara människors
            vård- och omsorgsbehov på ett värdigt och kvalitativt bra sätt
            är en central del av tryggheten för väldigt många människor. Det
            finns undersökningar som visar att så är fallet medan andra undersökningar
            visar att en överväldigande majoritet av människorna är beredd
            att också i fortsättningen vara med om att gemensamt finansiera
            sådana samhällssektorer som hälso- och sjukvården och äldreomsorgen.
          </note>
          <note>
            Den svenska hälso- och sjukvården är föremål för mycken diskussion
            i olika politiska forum, inte minst i massmedierna. Det talas
            och skrivs väldigt mycket om brister, om köer, om underbemanning
            och andra problem, och det är i grunden bra att det råder ett
            stort engagemang kring dessa frågor. Det känns dock viktigt och
            rättvist att då och då understryka att svensk sjukvård trots dessa
            brister och trots de stora ekonomiska nedskärningar som vården
            genomgått under
          </note>
          <note>
            90-talets kärva år fortfarande håller en god standard och står
            sig väl vid jämförelser med andra länders utbud av sjukvård.
          </note>
          <note>
            Men om vi ska bibehålla de många människornas goda förtroende
            för en fungerande vård och omsorg anser Vänsterpartiet att det
            är hög tid att satsningar sker på förstärkningar av vården och
            att åtgärder vidtas som kan medföra en utveckling av viktiga områden
            inom vården.
          </note>
          <note>
            Vi står inför en situation där andelen äldre i befolkningen stadigt
            ökar, och mycket glädjande besked säger oss också att forskning
            och utveckling har medfört att möjligheterna att göra medicinska
            insatser mot sjukdomar, skador och åkommor väsentligt har ökat
            under senare år. Dessa faktorer bidrar i hög grad till att behoven
            av och efterfrågan på vård stadigt ökar.
          </note>
          <note>
            När diskussionerna ibland koncentreras till köer och väntetider
            är det viktigt att påminna om att dessa problem inte beror på
            minskade prestationer. Det är tvärtom: Trots nedskärningarna har
            prestationerna under 90-talet ökat. Köerna och väntetiderna måste
            ses också mot bakgrund av ökade behov och förväntningar.
          </note>
          <note>
            Vänsterpartiet ser den vårdmiljard som förhandlats fram mellan
            s, v och mp och som ska falla ut under nästa år som ett första
            steg för att förstärka och utveckla vården. Dessa medel ska användas
            till satsningar inom psykiatri, äldreomsorg och primärvård.
          </note>
          <note>
            Det är oerhört angelägna områden, där satsningar på förstärkningar
            är helt nödvändiga. 2002 och de följande åren tillkommer 8 miljarder
            från försvarsöverenskommelsen, och även här ska satsningar ske
            på de områden som jag har nämnt. Den närmare inriktningen ska
            diskuteras i samband med framtagandet av den nationella handlingsplanen
            för hälso- och sjukvården.
          </note>
          <note>
            Det tre områden som här nämnts, psykiatri, äldrevård och primärvård,
            är områden som Vänsterpartiet bedömer är strategiska och där utvecklingen
            kan innebära avlastning på andra delar av vården. Jag vill här
            bara kort uppehålla mig vid primärvården.
          </note>
          <note>
            Det har länge talats om att primärvården ska utgöra basen i vårt
            sjukvårdssystem, men faktum är att det kan ifrågasättas om denna
            ambition verkligen har slagit igenom på fullt allvar. Detta framgår
            vid en jämförelse mellan de resurser som läggs på primärvården
            och de som går till andra delar av vården. Det finns visserligen
            en del tydliga regionala skillnader när det gäller utbyggnad och
            förutsättningar, men på många håll gäller att primärvården i dag
            har stora problem med vakanta tjänster, ökad arbetsbelastning,
            bristande tillgänglighet och otillräckliga resurser.
          </note>
          <note>
            Primärvården är dock ett område som kan komma att genomgå en
            mycket dynamisk utveckling framöver, avlasta akutsjukhusen och
            spela en ännu viktigare roll för samhällsutvecklingen. Ämnet för
            den här debatten är trygghet, och primärvården är för väldigt
            många människor en viktig ingrediens i detta begrepp.
          </note>
          <note>
            Primärvård och allmänmedicin utgör ett avgörande och spännande
            område där inte bara medicinska utan också socialpolitiska frågeställningar
            blir tydliga. Varför är ohälsotalen så oerhört höga i vissa områden,
            och vad kan man göra åt dessa i dag växande klyftor? Hur kan hälso-
            och sjukvården bättre bidra till att inte bara bota och lindra
            utan också förebygga sjukdomar och skador? Det är exempel på frågeställningar
            som vi vet att primärvården möter, och det är helt avgörande frågor
            för framtiden om vi ska arbeta för bättre folkhälsa och minskade
            klyftor.
          </note>
          <note>
            Jag har här redogjort för satsningar som kommer att ske de närmaste
            åren inom hälso- och sjukvården och sagt några ord om inriktningen
            av dessa, men jag vill för Vänsterpartiets räkning ändå understryka
            att vi ser de stora behoven efter 90-talets nedskärningar.
          </note>
          <note>
            Vi ser att andelen äldre ökar i befolkningen, och vi vet att
            möjligheterna att göra medicinska insatser ökar där det förr inte
            varit möjligt. Det gör sammantaget att Vänsterpartiet vill diskutera
            möjligheterna till ytterligare satsningar för att möta dessa ökande
            behov hos befolkningen. De ekonomiska möjligheterna är större
            nu än under 90-talet. Vänsterpartiet verkar för en utveckling
            där en väl utbyggd hälsooch sjukvård även i framtiden utgör en
            väsentlig del av människors vardagstrygghet.
          </note>
          <note>
            Vänsterpartiet menar att denna hälso- och sjukvård även framgent
            ska vara offentligt finansierad och i huvudsak drivas i offentlig
            regi. Kooperativa och privata komplement finns det plats för,
            men kampanjerna för privatisering av vården avvisar vi i
          </note>
          <note>
            Vänsterpartiet.
          </note>
          <note>
            Herr talman! Den generella välfärden är till för alla människor.
            Socialförsäkringar och transfereringar är konstruerade och tänkta
            så att de ska ge ekonomisk trygghet åt alla och omfördela mellan
            grupper och individer och mellan olika perioder i livet. Socialförsäkringarna
            kommer att kommenteras av andra talare från Vänsterpartiet, men
            jag vill ändå understryka en aspekt. När jag träffar företrädare
            för grupper och organisationer inom socialutskottets verksamhetsområde,
            t.ex. handikapprörelsen, är det påfallande hur ofta just dessa
            understryker vikten och värdet av de generella välfärdssystemen.
            Det är viktigt att dessa system inte försvagas utan motsvarar
            människors behov. Kommittén Välfärdsbokslut har ju, som vi har
            diskuterat, i dagarna understrukit vikten av detta och pekat på
            konsekvenserna av 90-talets nedskärningar för barnen, invandrarna
            och de ensamstående mammorna. I det här sammanhanget vill jag
            gärna understryka att Vänsterpartiet anser att för de sämst ställda
            pensionärerna är det nu hög tid att diskutera åtgärder som kan
            förbättra deras villkor. Det borde vara en prioriterad fråga.
          </note>
          <note>
            Herr talman! Jag vill avsluta med att för Vänsterpartiets räkning
            uttrycka glädje över att Socialtjänstutredningen, som kom för
            några månader sedan, föreslog återinförande av rätten att överklaga
            biståndsbeslut genom förvaltningsbesvär för socialtjänstens klienter.
            Denna utredning är nu ute på remiss, och vi får anledning att
            återkomma till denna fråga. Detta är en mycket viktig fråga, en
            konkret trygghets- och rättssäkerhetsfråga för tusentals människor
            som befinner sig i ett ekonomiskt och socialt mycket trängt läge.
            Vänsterpartiet anser att möjligheterna att hävda sin rätt också
            när man befinner sig i dessa situationer är mycket viktiga att
            slå vakt om.
          </note>
          <note type="speaker">
            Anf. 340 KERSTIN HEINEMANN (fp) replik:
          </note>
          <note>
            Herr talman! Jag håller med Rolf Olsson om att primärvården är
            en viktig del av och utgör basen i sjukvården. Vi i Folkpartiet
            har jobbat väldigt mycket för att det ska bli så också. Husläkarreformen
            gjorde ju också detta mer attraktivt genom att människor också
            fick rätt att välja sin egen läkare och därmed känna den trygghet
            som det är att känna sin läkare.
          </note>
          <note>
            Men tyvärr är det ofta svårt för primärvården i den offentliga
            sektorn att få utvecklas och att kunna bli ännu bättre gentemot
            sina patienter.
          </note>
          <note>
            Jag vill fråga Rolf Olsson: Hur mycket känner ni för en primärvård
            som kan läggas ut på entreprenad och som kan drivas i det vi kallar
            privata former, även om de inte är privata former?
          </note>
          <note type="speaker">
            Anf. 341 ROLF OLSSON (v) replik:
          </note>
          <note>
            Herr talman! Jag har i mitt anförande pekat på behovet av utveckling
            av primärvården som en strategisk fråga för framtiden för att
            ännu bättre fylla viktiga samhällsbehov som vi kan se och för
            att också avlasta andra delar av sjukvården. Jag tror att det
            är en klok utgångspunkt. Låt oss sedan fortsätta med formerna.
            Jag tror att vi så att säga ska börja med innehållet och de behov
            som vi kan se att primärvården ska fylla.
          </note>
          <note>
            Jag utesluter inte utan ser gärna en utveckling vad gäller inflytande
            för personal och för att utveckla personal. Det kan ske i den
            vanliga, offentligt drivna formen, men jag kan också tänka mig
            att det på vissa håll passar med kooperativa driftsformer. Jag
            vill alltså inte låsa mig, och därför säger jag att vården ska
            vara i huvudsak offentlig, för det är det jag tror ska utgöra
            grunden.
          </note>
          <note type="speaker">
            Anf. 342 KERSTIN HEINEMANN (fp) replik:
          </note>
          <note>
            Herr talman! Jag skulle då bara vilja ge Rolf Olsson ett litet
            tips. I det landsting där jag hör hemma,
          </note>
          <note>
            Västmanland, har man en stor andel privata - om vi ska kalla
            det så - läkare. Det berodde på att läkarna var missnöjda med
            landstinget som arbetsgivare. Man tyckte inte att man kunde utvecklas.
            Och när etableringsfriheten kom exploderade det, vilket gjorde
            att man fick 40 % privata husläkare. Jag tycker att det visar
            att detta är en stimulans. Man klarar av att utveckla sig. Man
            sitter inte fast i de trista, bångstyriga, tunga former som landstingen
            ofta har.
          </note>
          <note>
            Fundera på det, Rolf Olsson, om det inte är så att om vi ger
            den här mångfalden så blir det bättre för både personalen och
            patienterna!
          </note>
          <note type="speaker">
            Anf. 343 ROLF OLSSON (v) replik:
          </note>
          <note>
            Herr talman! Jag mottar naturligtvis tips från
          </note>
          <note>
            Kerstin Heinemann med glädje. Jag tror säkert att det kan finnas
            mycket positivt från Västmanland, som jag har hört en del mycket
            positivt om.
          </note>
          <note>
            Däremot kanske jag inte är lika entusiastisk inför det här med
            etableringsfriheten, som ju så att säga var en viktig del här.
            Den ledde faktiskt till stora problem under 90-talets början,
            bl.a. i Göteborg, där jag har följt den reformen lite närmare.
          </note>
          <note>
            Jag noterar det här med risken för missnöje i sjukvården, och
            det är en väldigt viktig och väsentlig sak att arbeta med. Därför
            tror jag att vi mycket nogsamt ska ta vara på idéer och engagemang
            på ett mycket bättre sätt än vad vi gör i dag ute hos de stora,
            breda personalgrupperna. Det är där resurserna finns för en utveckling
            av vården.
          </note>
          <note type="speaker">
            Anf. 344 ERLING WÄLIVAARA (kd):
          </note>
          <note>
            Herr talman! Rapporterna om krisen i sjukvården har varit många
            under det senaste året. Det har också framkommit under den här
            debatten. Kostnaderna skenar i landstingen, och många landsting
            begär ekonomisk hjälp från kommunakuten. Exempelvis begärde landstinget
            i Norrbotten ca ½ miljard kronor inför detta år till hjälp för
            att klara driften.
          </note>
          <note>
            Läkemedelskostnaderna rusar iväg till synes okontrollerat och
            hotar att bli gökungen i vårdboet.
          </note>
          <note>
            Sahlgrenska sjukhuset stoppar operationerna - vi har alla läst
            de rubrikerna - och på många andra håll i landet blir väntetiderna
            för operationer allt längre.
          </note>
          <note>
            Men det finns också landsting som har god ekonomi och balans
            i budgeten, men där patienterna ändå måste vänta upp till ett
            par år på t.ex. en åderbråcksoperation.
          </note>
          <note>
            Ökad medellivslängd och en alltmer avancerad medicisk-teknisk
            utveckling gör att kraven på sjukvården snabbt och kontinuerligt
            växer. Vare sig sjukvårdspolitiken eller vårdapparatens organisation
            är riktigt förberedda på den nya situationen. Personalen flyr
            vården, missnöjda med såväl lönerna som arbetsförhållandena, och
            de som blir kvar dignar under trycket. Köerna växer, och sjuka
            människor får inte hjälp då de behöver den. Alltfler människor
            upplever att tillgängligheten till vården har blivit allt sämre.
          </note>
          <note>
            För allmänheten tycks det obegripligt att vårdkrisen bara växer,
            när det nu ändå går bra för Sverige. Jag har mött väldigt många
            sådana människor, inte minst uppe i Norrbotten.
          </note>
          <note>
            Medan krisen fördjupas fortsätter de politiska partierna sitt
            ändlösa ställningskrig, som också har framkommit här i dag, om
            olika driftsformer för vården. Det är som om vårdkrisen och lösningen
            på vårdens problem bara handlar om det. Debattintresset fokuseras
            på privatiseringar respektive stopp för privatiseringar, som om
            sjuka människor i första hand var intresserade av om den vård
            som ges är privat eller offentlig.
          </note>
          <note>
            Vi som politiker har en benägenhet att se på allting genom politikernas
            ögon. Jag skulle önska att vi för ett ögonblick skulle försöka
            att se på dessa frågor med patienternas ögon och ur deras perspektiv.
            Det enda patienten egentligen bryr sig om är att det finns hjälp
            att få när han behöver den och att han ska få den även om hans
            plånbok inte hör till de allra tjockaste.
          </note>
          <note>
            Herr talman! Intrycket av ställningskrig förstärks när man konstaterar
            att det bland de hjälpsökande landstingen finns såväl sådana som
            har socialdemokratisk ledning som borgerlig sådan. Om det vore
            så att problemens lösningar bara finns på den ena sidan i den
            blockpolitiska trätan borde de hjälpsökande landstigen vara enbart
            borgerliga eller socialistiska. Men så är det inte. Det vet vi
            ju alla. Ändå fortgår den politiska debatten som om det vore så.
          </note>
          <note>
            Det är närmast tragikomiskt att iaktta följande fenomen. Där
            borgarna styr i landstinget debatterar den socialdemokratiska
            oppositionen som om borgarna var i färd med att rasera sjukvården
            genom sina förslag om privatisering. I landsting med socialdemokratisk
            ledning försöker borgarna visa att det är den offentliga vården
            som är problemet och att privatiseringar är lösningen. Det är
            som om allmänheten inte för länge sedan hade insett att det finns
            svåra problem oavsett politisk färg på landstingsledningarna.
          </note>
          <note>
            Herr talman! Medan det blockpolitiska ställningskriget pågår
            lider vårdapparaten nöd - den faller kanske sönder - och under
            tiden lider och dör patienten. Inte underligt att allmänheten
            skakar på sina huvuden och förlorar förtroendet både för oss politiker
            och för sjukvården. Vi har låst in oss i ett skyttegravskrig vars
            enda resultat hotar att bli en ytterligare urholkning av den ekonomi
            som ska ge förutsättningar för god sjukvård. Den typen av debatt
            blir ett hinder för en god utveckling i stället för ett bidrag
            till den.
          </note>
          <note>
            Herr talman! Vid gårdagens partiledardebatt talades det från
            flera håll om vikten av samförstånd och gemensamt ansvarstagande.
            Debatten var, som statsministern uttryckte det, den mest samarbetsinriktade
            på många år. Det är dags för oss politiker av alla färger att
            visa oss mogna nog att tillsammans och på allvar ta itu med problemen
            i vårt samhälle. Hit hör också vårdens problem. Som förtroendevalda
            politiker har vi ansvaret att försöka åstadkomma lösningar till
            allas vårt bästa.
          </note>
          <note>
            Självklart vilar ett stort ansvar på våra landstingspolitiker.
            Det är de som har ansvaret för att sjukvården fungerar i sina
            regioner eller landsting. Vi i Sveriges riksdag ska inte ta det
            ansvaret ifrån dem. Men vi får heller inte glömma bort att ansvaret
            för en fungerande sjukvård i landet också vilar på regering och
            riksdag. Det beror givetvis inte bara på oss om vårdens kris ska
            leda till ännu värre sönderfall eller till konstruktiv omdaning
            och nyfödelse. Men vi har alla vår del i ansvaret oavsett på vilken
            politisk nivå vi befinner oss.
          </note>
          <note>
            Jag tror heller inte att någon ensam individ eller något parti
            ensamt sitter inne med alla goda idéer.
          </note>
          <note>
            Men jag är övertygad om att om vi orkar lyfta upp vården ur de
            regionala och nationella partipolitiska låsningarna, och tillsammans
            axla ansvaret för att skapa en god vård för alla människor i vårt
            land, kan vi rädda vården från sönderfall. Dessutom är jag övertygad
            om att gemensamma tag över partigränserna också skulle göra det
            möjligt att åstadkomma nödvändiga förändringar i vårdapparatens
            organisation och utveckla arbetet med vårdkedjorna.
          </note>
          <note>
            Oavsett vilka som är ansvariga för sjukvårdens frågor tror jag
            att det vore av stort värde om frågan kunde lyftas upp till diskussioner
            över partigränserna som man gjorde med frågan om det framtida
            pensionssystemet. Kunde vi komma överens i pensionsfrågan så borde
            vi rimligen också kunna komma överens i sjukvårdsfrågan, som förr
            eller senare kommer att beröra oss alla.
          </note>
          <note>
            Min önskan är - jag vet inte om det är förmätet att hoppas på
            det - att våra partiledare tar upp en diskussion där man lägger
            grunden för att vi ska kunna föra ett resonemang och helt enkelt
            se hur vi ska lösa den framtida sjukvården och vilken typ vi ska
            ha. Sjukvården är alldeles för viktig för att tillåtas bli ett
            offer för blockpolitiska och partitaktiska låsningar. Låt oss
            bilägga sådana tvister för patienternas, dvs. för allas vår, skull.
          </note>
          <note type="speaker">
            Anf. 345 ROLF KENNERYD (c):
          </note>
          <note>
            Herr talman! Trygghet är något som vi alla söker.
          </note>
          <note>
            Trygghet är en viktig förutsättning för vårt välbefinnande.
          </note>
          <note>
            Trygghet kan betyda lite olika saker för olika individer. Men
            gemensamt för oss alla är dock en bred platta av grundläggande
            behov som måste vara tillgodosedda för att vi ska kunna känna
            trygghet i vår vardagstillvaro. Inslag i den plattan är t.ex.
            en ekonomisk grundtrygghet i nuet och i framtiden. En ekonomisk
            grundtrygghet i framtiden betyder att vi var och en måste ha en
            rimlig möjlighet att förutse, att bedöma, våra egna framtidsutsikter
            och att vi har rimliga marginaler för att möta oförutsedda händelser.
          </note>
          <note>
            Det betyder i sin tur att våra gemensamma finanser måste vara
            i ett sådant skick att vi inte riskerar räntechocker, som i sin
            tur resulterar i arbetslöshet och höjer exempelvis allas våra
            bostadskostnader.
          </note>
          <note>
            Gemensamma finanser i obalans innebär också påfrestningar för
            våra gemensamma trygghetssystem.
          </note>
          <note>
            Det ger i sin tur otrygghet när systemen måste anpassas till
            sviktande ekonomiska resurser. Samma sak är det med drastiska
            neddragningar i vård och omsorg till följd av bristande ekonomiska
            resurser.
          </note>
          <note>
            Det decennium som vi just har lämnat bakom oss är ett tydligt
            belägg för det jag just har berört. Med rötter i 80-talet fick
            vi under 90-talet en ekonomisk kris som innebar stora påfrestningar
            och tilltagande otrygghet för många svenska medborgare. Vi har
            nu mödosamt kommit ur krisen. Nu gäller det för oss alla att dra
            lärdom av det skedda och agera på ett sätt som gör att vi inte
            på nytt hamnar i kris för våra gemensamma finanser.
          </note>
          <note>
            Även efter krisen har vi kvardröjande effekter av densamma för
            många människor som har en besvärande ekonomisk situation och
            därmed brister i sin trygghet. Det gäller t.ex. de pensionärer
            som har de lägsta pensionerna. De har i dag en besvärlig situation
            som uppstått genom att deras inkomster ligger i stort sett stilla
            medan kostnaderna för t.ex. mediciner ökat genom att gränsen för
            högkostnadsskyddet har höjts.
          </note>
          <note>
            Därtill kommer den otrygghet som följer av brister i vård och
            omsorg som stora delar av just denna grupp i så hög grad är beroende
            av.
          </note>
          <note>
            Det är utomordentligt förvånande att regeringen och dess samarbetspartier
            inte lagt fram något enda förslag till förbättringar för våra
            låginkomstpensionärer i den budget vi behandlade före jul. Först
            nu har statsministern kommit till insikt. Nu aviserar han förbättringar
            för de sämst ställda pensionärerna. Det är självfallet välkommet,
            men det är alltför senkommet. Jag noterade att även Rolf Olsson
            nu kommit till samma insikt som statsministern. Regeringens och
            samarbetspartiernas senfärdighet är generande - mest för dem själva
            men också för hela det politiska systemet.
          </note>
          <note>
            Nåväl, bättre sent än aldrig. Nu är det viktigt att vi alla hjälps
            åt att ge de sämst ställda pensionärerna en påtaglig förbättring.
            Genom tillkomsten av garantipensionen innebär den beslutade pensionsreformen
            förbättringar för dessa pensionärer. Det har nu visat sig tekniskt
            omöjligt att fullfölja genomförandet av den beslutade garantipensionen
            vid planerad tidpunkt.
          </note>
          <note>
            Ikraftträdandet har fått flyttas fram i tiden. För oss i
          </note>
          <note>
            Centerpartiet är det en självklarhet att de pensionärer som skulle
            omfattas, och som så småningom kommer att omfattas, av garantipensionen
            nu kompenseras på annat sätt.
          </note>
          <note>
            Herr talman! En annan grupp i samhället som behöver förbättringar
            är barnfamiljerna. Det är nu hög tid att det politiska systemet
            samlar sig till en familjepolitik som ger mer tid för barnen och
            därmed tryggare uppväxtförhållanden.
          </note>
          <note>
            Chatrine Pålsson uppgav tidigare under den här debatten att hon
            och hennes parti hade upphovsmannarätten till önskemålet om mer
            tid för barnen. Hon uppgav också att hon var glad över att på
            senare tid ha hört att flera partier anslutit sig till detta.
            Jag vill bara lite försynt påpeka att vi i Centerpartiet har pläderat
            för mera tid för barnen i decennier. Men det finns ingen anledning
            att kivas om upphovsmannarätten. Det viktiga är att enas om ett
            system som leder till just mera tid för barnen. Låt oss göra det!
            Mer tid för barnen är viktigt för dem det direkt berör, men det
            är också viktigt för oss alla som det indirekt berör.
          </note>
          <note>
            Tryggheten har försämrats på vålds- och brottsutvecklingens område.
            Det har tidigare debatterats här under dagen. Ofta möts detta
            med krav på fler poliser och hårdare tag från samhällets sida.
            Det behövs förvisso fler och effektivare poliser. I vårt budgetalternativ
            har vi avsatt resurser som överskrider regeringens med 500 miljoner
            till polis- och rättsväsendet.
          </note>
          <note>
            På lång sikt är det emellertid än viktigare att vi ser till att
            våra barn och ungdomar får en trygg uppväxttid, och det kräver
            mer tid för barnen. Otrygga uppväxtförhållanden leder ofta till
            en ökad kriminalitet och våldsbenägenhet. Det leder i sin tur
            till en ökad otrygghet för oss alla genom att risken för att utsättas
            för denna kriminalitet och detta våld ökar.
          </note>
          <note>
            Slutsatsen är enkel. Det räcker inte att bekämpa otryggheten
            på våra gator och torg, och för den delen också i våra hem, med
            ökade polisiära insatser. Nej, den kampen måste grundläggas i
            en större medvetenhet om de bakomliggande orsakerna och en förmåga
            att åtgärda de brister som i dag finns i barns och ungdomars uppväxtförhållanden.
            Det kräver en god familjepolitik, en skola som inte bara ger en
            god utbildning utan också en god fostran och det kräver kanske
            framför allt en uppmärksamhet från oss alla som medmänniskor när
            vi rör oss bland barn och ungdomar.
          </note>
          <note>
            Vi vuxna måste ge barn och ungdomar stöd och vägledning. När
            vi ser brister i barns och ungdomars beteenden får vi inte dra
            oss för att göra påpekanden och korrigeringar av dessa beteenden.
            Vi måste bry oss mer om varandra. När vi ökar tryggheten för andra
            ökar vi också på sikt tryggheten för oss själva.
          </note>
          <note>
            Det ger inte omedelbar effekt. Det kommer att ta tid.
          </note>
          <note>
            Det är därför som det är så viktigt att vi börjar nu.
          </note>
          <note type="speaker">
            Anf. 346 KERSTIN HEINEMANN (fp):
          </note>
          <note>
            Fru talman! Jag har suttit och funderat här en stund på om det
            känns tryggt eller otryggt att tala inför en ganska tom kammare.
            Jag är inte riktigt på det klara med hur det känns.
          </note>
          <note>
            Det finns två tillfällen i livet då vi människor är i större
            behov av att känna trygghet än annars. Det är när vi är barn då
            tryggheten är väsentlig för att även vårt framtida liv ska blir
            bra, och det är inför ålderdomen då vi på grund av sviktande förmåga
            på olika områden är i behov av olika former av hjälp och stöd.
          </note>
          <note>
            Att behöva vara beroende av andra är i sig en grund för att känna
            otrygghet. Även anhöriga känner otrygghet.
          </note>
          <note>
            Trygghet på äldre dagar handlar både om ekonomisk trygghet och
            trygghet i vetskapen om att få den hjälp och det stöd vi behöver.
            Tryggheten blir också verklig först om vi kan garantera rätten
            till respekt, integritet och valfrihet.
          </note>
          <note>
            Fru talman! För oss som liberaler är det självklart att alla
            människor, oavsett ålder, har rätt till detta.
          </note>
          <note>
            Men vi måste samtidigt konstatera att det brister i det.
          </note>
          <note>
            Det brister när det gäller äldre människors möjlighet att påverka
            var de vill bo, vem som ska ge dem den hjälp de behöver och när
            det gäller respekten för den enskildes behov och önskningar. Alltför
            många av samhällets lösningar är planerade och fungerar för en
            grupp, pensionärsgruppen - kollektivet. Det finns inte tid och
            utrymme för att se den enskilda människan.
          </note>
          <note>
            Vi människor blir inte likadana bara för att vi blir äldre. Vi
            förblir den vi tidigare varit, kanske med vissa skröpligheter
            men ändå med förväntningar och önskemål om hur livet ska fortskrida.
            För de människor som i dag är i behov av omsorg innebär det att
            de får ge avkall på sådant som de tidigare har tyckt varit viktigt
            till förmån för den hjälp som de är i absolut behov av. Man får
            vara tacksam för att få de mest elementära behoven tillgodosedda.
            Det är inte att visa respekt, beakta den enskildes integritet
            eller ge valfrihet. Det är att beröva människor en del av livet.
            Det är att skapa förvirring, vanmakt och otrygghet.
          </note>
          <note>
            Vi liberaler utgår ifrån det personliga självbestämmandet. Att
            själv kunna påverka sin egen vardag är också ett hälsofrämjande
            inslag i människors liv.
          </note>
          <note>
            Det måste det också få vara för de äldre. Det är i det närmaste
            skandal att äldre, och i synnerhet äldre med behov av stöd och
            hjälp, så ofta fråntas den valfrihet man tidigare haft i livet.
            Det är i praktiken ett omyndigförklarande.
          </note>
          <note>
            Fru talman! Självfallet måste vi fortsätta att arbeta för att
            göra äldreomsorgen bättre än den är i dag, och då också se den
            enskilda människan. Det förutsätter också att man vet vilken hjälp
            och vilket stöd man kan få.
          </note>
          <note>
            Vi i Folkpartiet har i flera år i våra äldremotioner talat om
            och föreslagit en omsorgsgaranti. Det är ett förslag som nu även
            Kommunförbundets äldreberedning för fram. Vår omsorgsgaranti innehåller
            just de delar som är väsentliga för att den enskilde ska kunna
            erbjudas en trygg kvalitativt god omsorg med valfrihet. Det ska
            också klart framgå vad som kan erbjudas.
          </note>
          <note>
            Fru talman! Den ekonomiska tryggheten är också viktig. Jag har
            träffat många människor som oroar sig inför ålderdomen, inte minst
            av ekonomiska orsaker.
          </note>
          <note>
            Kommer jag att ha råd att flytta till någon form av äldreboende
            och klara av att betala hyra och övriga kostnader. För dem som
            bor kvar i den egna bostaden är problemet lika stort. Det gäller
            inte minst de som har en mycket låg pension, och det är oftast
            kvinnor.
          </note>
          <note>
            De som har försökt att ta reda på vad kostnaderna kan komma att
            bli har ofta problem att få reda på det, eftersom kommunernas
            avgifter är så pass krångliga att inte ens tjänstemännen kan reda
            ut detta.
          </note>
          <note>
            Stora problem uppstår också när antingen maken eller makan är
            i behov av särskilt boende och man är tvungen att dela på sig.
            Avgiftsutredningens förslag är delvis intressanta, och vi är många
            som väntar på propositionen och en förbättring i det ekonomiska
            hänseendet.
          </note>
          <note>
            I vår budgetmotion, som avslogs i slutet av förra året, hade
            vi lagt fram förslag för att förbättra de sämst ställda pensionärernas
            situation. I stället för att, som regeringen, sänka skatten med
            40 miljarder kronor eller i genomsnitt ca 10 000 kr per löntagare
            som en kompensation för de pensionsavgifter som vi betalar till
            den egna pensionen, föreslog vi att man skulle använda hälften
            av beloppet till en skattereduktion för såväl löntagare som pensionärer.
          </note>
          <note>
            Naturligtvis har pensionärer väldigt olika ekonomiska förhållanden.
            Jag vill bara ta två exempel som jag hörde häromdagen. Det var
            två kvinnor med låg pension som kunde konstatera att deras ekonomiska
            situation hade förändrats i år jämfört med förra året på det här
            viset. Den ena fick 6 kr mer i pension och 6
          </note>
          <note>
            kr mindre i bostadsbidrag - alltså 0 kr. Den andra fick minus
            3 kr. Då ska vi komma i håg att läkemedelskostnader, läkaravgifter
            och mycket annat har höjts.
          </note>
          <note>
            Och det är klart att de här två kvinnorna känner oro och otrygghet
            när det gäller att klara det nödvändigaste. Sådana saker som att
            få problem med tänder eller som att glasögonen går sönder är något
            som ständigt finns i deras tankar.
          </note>
          <note>
            Bostadsbidraget har för de sämst ställda pensionärerna en oerhört
            stor betydelse. Därför föreslog vi i
          </note>
          <note>
            Folkpartiet i budgetmotionen att man skulle höja taket från 4
            000 kr till 4 500 kr i månaden. Nivån
          </note>
          <note>
            4 000 kr lades fast i mitten av 90-talet, men hyreshöjningarna
            har varit ganska ordentliga sedan dess och det är inte så enkelt
            att plötsligt hitta en ny billigare lägenhet och flytta. Det finns
            många hinder för att flytta.
          </note>
          <note>
            Fru talman! Det känns för oss i Folkpartiet mycket angeläget
            att förbättra situationen för de äldre både när det gäller omsorgen
            och när det gäller ekonomin.
          </note>
          <note>
            Det borde det även kännas för regeringen. Jag hoppas att man
            i vårpropositionen verkligen tar tag i de här problemen. Företrädare
            för regeringen och för socialutskottet, socialdemokratiska ledamöter,
            lyser med sin frånvaro i kväll. De tycker antagligen inte att
            den här trygghetsdebatten är speciellt viktig. Det är lite tråkigt.
            Jag vet inte om någon av samarbetspartnerna kan hoppa in som en
            vice ställföreträdande socialdemokrat och svara på de här frågorna.
          </note>
          <note>
            Avslutningsvis, fru talman, sade statsminister Göran Persson
            i går i partiledardebatten något som jag vill citera från protokollet:
            "Frihet är att alla har rätt att välja, alla har tid att tänka,
            alla har lust att leva.
          </note>
          <note>
            Rätt att välja, tid att tänka, lust att leva! Alla! Frihet!"
          </note>
          <note>
            Det är något som jag tror att många av oss kan instämma i. Det
            är vackra ord. Nu väntar jag bara på att orden ges innehåll och
            på att man ger förslag som gör att även de äldre och inte minst
            de som är i behov av vårt stöd och vår hjälp blir delaktiga och
            inte minst får lust att leva.
          </note>
          <note type="speaker">
            Anf. 347 LENA OLSSON (v) replik:
          </note>
          <note>
            Fru talman! Jag kan instämma i Kerstin Heinemanns kritik. Jag
            tycker att socialdemokraterna skiner med sin frånvaro. Jag har
            inte tänkt tala i deras ställe men som samarbetspartner.
          </note>
          <note>
            Jag tycker att det som Kerstin Heinemann tar upp om att man ska
            lägga stor vikt vid pensionärerna och de äldre framöver är viktigt.
          </note>
          <note>
            Men jag tycker att det är lite konstigt, därför att i
          </note>
          <note>
            Folkpartiets budgetförslag har man inom utgiftsområde 25 2,7
            miljarder mindre i anslag till kommunerna. Kommunerna sköter ju
            mycket av äldreomsorgen, och det som pensionärerna efterfrågar
            är ju en bra vård och omsorg, en bra äldreomsorg. Det får jag
            höra ständigt när jag är ute och träffar äldre. Det är det som
            är viktigt, och det ska gå före skattesänkningar.
          </note>
          <note type="speaker">
            Anf. 348 KERSTIN HEINEMANN (fp) replik:
          </note>
          <note>
            Fru talman! Vi kan bolla olika siffror i budgeten.
          </note>
          <note>
            Vi har haft för avsikt att se till att kommunerna också har möjlighet
            att göra satsningar på äldreomsorgen och det är också kommunernas
            sak att prioritera. Det kanske ändå hade varit bra om riksdagen
            när de s.k.
          </note>
          <note>
            Perssonpengarna fördelades hade gått med på Folkpartiets förslag
            om att öronmärka pengar till vård, skola och omsorg. Då kanske
            de äldre redan i dag hade haft det bättre än de har det.
          </note>
          <note type="speaker">
            Anf. 349 LENA OLSSON (v) replik:
          </note>
          <note>
            Fru talman! Vi har ju varit med och bidragit till vårdmiljarden
            som ska innehålla satsningar på psykiatri, äldreomsorg och primärvård.
            Så småningom kommer ju också försvarspengarna. Vi tycker att det
            är viktigt att få stöd för att pengar läggs på kommuner och landsting
            så att man ska kunna bedriva en bra vård och omsorg även för de
            äldre. Det är viktigt för de äldre. Det har man ju talat om också
            i undersökningar. Man stöder det här med offentlig sektor. Det
            är det som är viktigt. Det är det som behöver pengar nu, och det
            var det som alla sade att det behövdes pengar till innan valet.
          </note>
          <note type="speaker">
            Anf. 350 KERSTIN HEINEMANN (fp) replik:
          </note>
          <note>
            Fru talman! Vi i Folkpartiet tycker också att det är viktigt
            att kommuner och landsting har resurser. Naturligtvis kan staten
            bidra med vissa bitar. Men det som är allra viktigast är att vi
            får människor i arbete så att kommuner och landsting får in skattemedel.
            Vi måste både se till att kommunerna kan klara sin egen ekonomi
            och att vi sedan från statens sida kan gå in och stödja vissa
            bitar. Men det absolut viktigaste för att vård och omsorg i olika
            former ska fungera är att vi bekämpar arbetslösheten, att människor
            kommer i arbete, att kommuner och landsting får in skattemedel
            för att kunna göra det.
          </note>
          <note>
            Sedan är det också upp till våra kommmun- och landstingspolitiker
            att verkligen prioritera de här viktiga områdena, som många av
            oss tycker är viktiga.
          </note>
          <note type="speaker">
            Anf. 351 HILLEVI LARSSON (s):
          </note>
          <note>
            Fru talman! Jag skulle vilja prata om karensdagen i sjukförsäkringen
            och den otrygghet som det har inneburit för dem som finns i arbetslivet.
            Det har lett till utbrändhet, långtidssjukskrivningar osv.
          </note>
          <note>
            Låt oss titta på långtidssjukskrivningar. Man kan se att bara
            på ett år, mellan september 1998 och september 1999, var det 30
            000 fler sjukskrivna än året innan. Under 1999 överskreds statens
            budget på det här området med 7 miljarder kronor. Det är alltså
            en accelererande utveckling, och det blir mer och mer för varje
            år.
          </note>
          <note>
            De som är i arbetslivet i dag drabbas av utbrändhet, överansträngning,
            enorm stress och belastning, medan de arbetslösa å sin sida drabbas
            av sin ofrivilliga arbetslöshet i form av apati, depression och
            den stress det innebär att aldrig komma i arbete och göra något
            vettigt.
          </note>
          <note>
            Jag anser att karensdagen är nyckeln när det gäller utbrändhet
            och stress i arbetslivet. Att ta bort karensdagen tror jag skulle
            vara förebyggande mot långtidssjukskrivningar. Det handlar ju
            om att många människor inte har den ekonomiska möjligheten att
            korttidssjukskriva sig eftersom de redan lever på marginalen.
            Därför skulle det vara bra om de fick den ekonomiska möjligheten.
            Det är de som bäst behöver vara borta som inte har råd. Alltså
            slår karensdagen hårdast mot dem som är i störst behov.
          </note>
          <note>
            Så här säger en lärare från Göteborg, Helene Larsson: Det känns
            som om jag är farligt nära utbrändhet just nu. En orsak kan vara
            karensdagen. Man har inte råd att vara hemma och så får kroppen
            inte den vila och återhämtning som den behöver vid sjukdom. Det
            måste ju slå tillbaka någon gång. Vi är ju inga maskiner.
          </note>
          <note>
            Christina Johansson, undersköterska från Solna, vittnar om att
            hon inte har råd att vara sjuk. I stället ryker hennes semesterdagar
            för en nyopererad tennisarm. Det är så karensdagen tyvärr har
            fungerat. Det är framför allt låginkomsttagarna som har drabbats
            av den. Detta gäller inte minst kvinnor inom offentlig sektor
            som har bland de lägsta lönerna i landet. De drabbas på det sättet
            att deras sjukdomar blir kroniska eftersom de aldrig får tid att
            återhämta sig. De som har influensa och förkylningar riskerar
            att smitta ned andra på arbetsplatsen.
          </note>
          <note>
            Inom tjänstemannayrken är det annorlunda. Man har bättre löner
            och dessutom kan man ta ut kompledighet, flextid och jobba hemma.
            Det är friare arbetsförhållanden som gör att man kan vara hemma
            när man är sjuk utan att behöva förlora något ekonomiskt på det.
          </note>
          <note>
            Det har diskuterats att höja taken i sjukförsäkringen så att
            även de som tjänar mer än 23 000 kr ska få fullt ut 80 % vid sjukdom.
          </note>
          <note>
            Jag tycker att det är en viktig fråga. Men jag tycker att karensdagen
            bör prioriteras framför detta eftersom jag tror att den frågan
            är mer akut. Det handlar om många människors hälsa och ekonomi.
            De får välja mellan dessa två saker. Det är ju en alarmerande
            utveckling.
          </note>
          <note>
            Karensdagen har även andra positiva effekter.
          </note>
          <note>
            Sysselsättningsmässigt kunde man se att mellan
          </note>
          <note>
            100 000 och 150 000 arbetstillfällen försvann bara inom privat
            sektor när karensdagen infördes eftersom det inte blev så stort
            behov av vikariat. Folk gick till jobbet trots att de var sjuka.
          </note>
          <note>
            Det har visat sig att det inte är övertiden som har trängt ut
            folk från arbetsmarknaden utan det är karensdagen som är huvudorsaken.
          </note>
          <note>
            Dessutom skulle man nå de grupper som har störst problem i dag,
            lågutbildade, invandrare och ungdomar. Det är ofta inom de lågkvalificerade
            jobben som behoven av överanställning är störst eftersom de ofta
            är mycket fysiskt och psykiskt krävande jobb.
          </note>
          <note>
            När det gäller folkhälsan kan man säga att man i dag kan se en
            spiral - om man inte korttidssjukskriver sig när man behöver det
            är risken att man blir kroniskt sjuk. Det blir alltså långtidssjukskrivningar.
            Det är tyvärr bara första steget. Nästa steg är utslagning från
            arbetslivet. Det sista steget är förtidspension.
          </note>
          <note>
            Totalt är kostnaderna för den dåliga arbetsmiljön kopplat till
            sjukdom 60 miljarder kronor per år. Då inberäknar man inte ens
            produktionsbortfallet. Det handlar om utgifter i sjukförsäkringen.
            Det handlar om vårdkostnader. Det handlar om förtidspension.
          </note>
          <note>
            Jag tror att det vore bra om Riksförsäkringsverket och Arbetsmarknadsverket
            gjorde en utredning av karensdagen, av ekonomiska konsekvenser
            och sysselsättningskonsekvenser om man tog bort den. Man bör då
            även inberäkna a-kassa, arbetsmarknadsåtgärder och utbildning
            till arbetslösa som skulle kunna få jobb om man tog bort karensdagen.
          </note>
          <note>
            Sist men inte minst vill jag säga något om det jag var inne på
            i början, nämligen stressen i arbetslivet.
          </note>
          <note>
            Man kan likna stressen i arbetslivet vid en tryckkokare. Möjligheten
            att korttidssjukskriva sig fungerar då som en säkerhetsventil.
            Ingen vill ju ta bort säkerhetsventilen på en tryckkokare, men
            i arbetslivet har vi gjort just det. Vi ser resultatet i form
            av långtidssjukskrivningar, utslagning och förtidspensionering.
          </note>
          <note>
            Jag vill med de här orden föreslå att man prioriterar karensdagen
            och gör en utredning av konsekvenserna om man tar bort den. Tack.
          </note>
          <note type="speaker">
            Anf. 352 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Det låter väldigt bra det Hillevi Larsson talar om.
            Men jag tycker att det skulle vara bättre att ha en arbetsorganisation
            där människor inte blir sjuka, inte blir stressade, och att det
            finns tillräckligt många människor för att man ska hinna med utan
            att behöva ha säkerhetsventilen att vara sjukskriven korttid.
          </note>
          <note>
            Jag tror att det faktiskt är bättre, och att vi tar ansvaret
            för korta sjukskrivningstider på annat sätt.
          </note>
          <note type="speaker">
            Anf. 353 HILLEVI LARSSON (s) replik:
          </note>
          <note>
            Fru talman! Självklart måste mycket göras på det här området,
            även om jag tror att karensdagen är en av de viktigaste sakerna.
            Jag håller med om att vi måste titta även på arbetsorganisationen.
          </note>
          <note>
            Jag tror också att den här frågan skulle kunna driva fram en
            bättre arbetsmiljö på arbetsplatserna. Det kommer nämligen att
            innebära att de företag och även offentliga arbetsplatser som
            satsar på en god arbetsmiljö kommer att se att antalet sjukdagar
            går ned. Det blir alltså ett incitament för en bra arbetsmiljö.
          </note>
          <note>
            Det är tyvärr svårt att genom företagens och arbetsplatsernas
            välvilja driva fram en bra arbetsmiljö.
          </note>
          <note>
            Det krävs lite mer. Jag håller med om att det behöver göras mer
            än karensdagen. Tack.
          </note>
          <note type="speaker">
            Anf. 354 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag tror fortfarande inte riktigt på
          </note>
          <note>
            Hillevi Larssons idéer. Företagen har ju redan i dag möjligheter
            att skapa en bättre arbetsmiljö. Det tycker jag att man ska komma
            överens om i olika former av avtal.
          </note>
          <note>
            Jag tror att det kommer att bli ytterligare kostnader. Det här
            har införts också för att sätta en viss press på arbetstagarna
            för att man ska ta det extra ansvaret.
          </note>
          <note>
            Samtidigt håller jag med Hillevi Larsson om att det kan vara
            problem för vissa grupper. Det gäller framför allt låginkomsttagarna.
            Men att höja deras löner tror jag är ett bättre sätt än att ta
            bort karensdagen.
          </note>
          <note type="speaker">
            Anf. 355 HILLEVI LARSSON (s) replik:
          </note>
          <note>
            Fru talman! När vi kommer in på löneökningar växer frågan. Då
            får vi ta in andra aspekter. Då får man titta på inflationen.
            Det berör väldigt många andra områden och givetvis andra arbetsgrupper.
            En generell löneökning är en väldigt stor fråga. Därmed inte sagt
            att den inte är intressant, men det är en annan fråga.
          </note>
          <note>
            Jag tror dessutom att det tyvärr är så att många företag resonerar
            utifrån vinstsynpunkt, på gott och ont.
          </note>
          <note>
            Det är klart att kortsiktigt sparar företagen på att färre sjukskriver
            sig, om de inte kompenseras av samhället på något sätt. Som det
            är i dag tror jag att det för företagarna är som en Döbelns medicin,
            dvs. det går bra i början när människor går till jobbet, men så
            småningom blir de utbrända och långtidssjukskrivna.
          </note>
          <note>
            Detta drabbar också företagen. T.o.m. SAF har börjat diskutera
            långtidssjukskrivningarna. Det är ju ett accelererande problem
            som även rör företagen.
          </note>
          <note type="speaker">
            Anf. 356 SVEN-ERIK SJÖSTRAND (v):
          </note>
          <note>
            Fru talman! Det är stora klyftor i sjuklighet och dödlighet mellan
            människor i olika sociala positioner, och möjligheterna att leva
            ett hälsosamt liv är fortfarande mycket olika i dagens Sverige.
          </note>
          <note>
            Olle Lundberg skriver i sin studie av dödlighetsskillnader mellan
            olika socioekonomiska grupper:
          </note>
          <note>
            Om okvalificerade arbetare skulle kunna ges samma låga dödlighet
            som högre tjänstemän skulle dödligheten minska med 43 % för männen
            och 23 % för kvinnorna i denna grupp. Nästan hälften av dödligheten
            bland dessa arbetarmän och närmare en fjärdedel av dödligheten
            bland kvinnorna i samma grupp är alltså i någon mening socialt
            genererade.
          </note>
          <note>
            Den ökade arbetstakten är en av de mest påtagliga arbetsmiljöförändringar
            som inträffat under de senaste fem åren, både för kvinnor och
            män. Många kvinnor uppger också att det tunga och ensidiga arbetet
            har ökat.
          </note>
          <note>
            Arbetet beskrivs som stressigt, man har för mycket att göra,
            och det är psykiskt påfrestande. Konflikterna och risken att utsättas
            för våld på arbetsplatserna har också ökat. När det gäller våld
            och hot är särskilt personal inom vård, omsorg och socialt arbete
            utsatt.
          </note>
          <note>
            SCB:s arbetsmiljöundersökning visade att under
          </note>
          <note>
            1997 hade nära var femte yrkesverksam sådana fysiska besvär till
            följd av sitt arbete att de hade svårt att arbeta eller utföra
            ett dagligt hemarbete. Detta motsvarar 700 000 personer.
          </note>
          <note>
            Hur stor del av socialförsäkringens kostnader som kan hänföras
            till ohälsa är svårt att beräkna. I utredningen Hälsa på lika
            villkor sägs det att på grund av den arbetsrelaterade ohälsan
            minskar bruttonationalprodukten årligen med ca 180 000 kr per
            sjuk person.
          </note>
          <note>
            Det innebär att för varje person som genom förebyggande eller
            rehabiliterande insatser kan vara kvar i produktionen så ökar
            bruttonationalprodukten med ca
          </note>
          <note>
            180 000 kr per år och arbetsskadad.
          </note>
          <note>
            I den nyligen publicerade utredningen Välfärd vid vägskäl som
            många har refererat till, konstateras det att hälsoläget i befolkningen
            försämrades under 1990-
          </note>
          <note>
            talets första hälft, men att hälsoläget därefter utvecklats svagt
            positivt, eller i varje fall inte fortsatt att förvärras.
          </note>
          <note>
            Generellt sett har kvinnor sämre hälsa än män, äldre sämre hälsa
            än yngre, personer födda utomlands sämre hälsa än personer födda
            i Sverige och arbetare sämre hälsa än tjänstemän.
          </note>
          <note>
            Riksförsäkringsverket genomför ibland lite större undersökningar
            vad gäller sjukskrivningsbehovet i landet. Hillevi Larsson refererade
            bl.a. till denna undersökning. Jag ska därför inte nämna så många
            siffror.
          </note>
          <note>
            På ett år, från 1998 till 1999, har det skett en ökning med 20
            % vad gäller sjukskrivningarna. De personer som var sjukskrivna
            14 dagar eller kortare tid ingår inte i undersökningen.
          </note>
          <note>
            Det går ganska snabbt att konstatera i Riksförsäkringsverkets
            undersökning att kvinnor är klart överrepresenterade bland de
            sjukskrivna. Andelen kvinnor är 61 %. Tyngdpunkten i åldersfördelningen
            bland de sjukskrivna ligger i åldrarna 50-59 år.
          </note>
          <note>
            När det gäller sjukfallens längd har andelen kortare sjukskrivningar
            minskat och de mycket långvariga, över ett år, har ökat. Detta
            mönster gäller båda könen.
          </note>
          <note>
            Statistiken säger oss att kvinnor är överrepresenterade bland
            de sjukskrivna. Men jag anser inte att riskgrupperna bland kvinnorna
            har uppmärksammats tillräckligt. Det behövs betydligt mer forskningsinsatser
            inom detta område: Riskfaktorn i att vara kvinna.
          </note>
          <note>
            Vad är det som gör att kvinnor är mer sjukskrivna än männen?
            Är det kanske en alltför slimmad offentlig sektor? Har kraven
            och stressen ökat inom vården?
          </note>
          <note>
            Beror det på maktrelationer eller kanske på att fler kvinnor
            tar mer ansvar för familjen än männen?
          </note>
          <note>
            Ja, frågorna är många, och eftersom vi vet mycket lite om detta
            måste det fram mer forskning och särskilda insatser på detta område.
          </note>
          <note>
            Under de senaste åren har det genomförts regeländringar i trygghetssystemen
            som syftar till renodling av dem. Det innebär bl.a. att möjligheterna
            att ta hänsyn till några andra skäl än de rent medicinska vid
            bedömning av t.ex. rätten till sjukskrivning har minskat radikalt.
            Ibland bedöms den försäkrade som arbetsför även om det inte finns
            några lediga arbeten att söka.
          </note>
          <note>
            LO föreslog vid sin kongress 1996 att vi borde ersätta nuvarande
            sjukpenningförsäkring, arbetsskadeförsäkring och förtidspension
            med en ohälsoförsäkring. Ohälsoförsäkringen ska vara en aktiv
            försäkring som bidrar till arbetsförbättringar, så att sjukdomar
            och skador kan minska. Den ska också genom ökad satsning på rehabilitering
            se till att människor får möjlighet att åter börja arbeta.
          </note>
          <note>
            Bevisregeln för bedömning av arbetsskador måste förbättras. Det
            är kanske idé att se över detta förslag igen. Vi bör nog veta
            att den tillämpning som försäkringskassorna i dag tvingas till
            kan innebära stora påfrestningar för den enskilde.
          </note>
          <note>
            Det är viktigt att vi får ett regelverk som innebär att den försäkrade
            upplever sig rätt bedömd. Det kan ju inte vara rättvist att kvinnor
            har dubbelt så svårt att få en anmäld arbetssjukdom godkänd som
            männen.
          </note>
          <note>
            Och av samtliga godkända arbetsskadefall är endast
          </note>
          <note>
            30 % kvinnor.
          </note>
          <note>
            Det är säkert en berättigad kritik att försäkringskassorna inte
            beaktar kvinnors och mäns olika fysiska förutsättningar och arbetsförhållanden
            vid arbetsskadeprövningen. Det behövs stora förändringar både
            i arbetsskadeförsäkringen och i bedömningen och handläggningen
            av arbetsskador.
          </note>
          <note>
            Arbetsskadeförsäkringen är Sveriges äldsta socialförsäkring med
            nästan 100 år på nacken. Den första lagen kom 1901 och gällde
            ersättning för olycksfall inom industrin. Jag hoppas att vi kan
            fira 100-
          </note>
          <note>
            årsjubileum med en mänskligare och rättvisare arbetsskadelagstiftning.
            Det är verkligen Sveriges löntagare värda.
          </note>
          <note>
            Anf. 357 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Fru talman! Sven-Erik Sjöstrand berörde i sitt anförande arbetsmiljöaspekternas
            betydelse för hälsan.
          </note>
          <note>
            Med tanke på de trygghetsfaktorer som vi har diskuterat skulle
            jag gärna vilja ha ett klargörande från
          </note>
          <note>
            Sven-Erik Sjöstrand vad gäller betydelsen av rehabilitering.
            Strax före jul behandlades nämligen i kammaren ett betänkande
            från socialförsäkringsutskottet.
          </note>
          <note>
            Då gällde det FINSAM- och SOCSAM-projekten.
          </note>
          <note>
            I den debatten agerade Sven-Erik Sjöstrand mycket intensivt och
            försvarade att vi skulle förlänga försöken med den finansiella
            samordningen, trots att det har visat sig att vi har sparat väldigt
            mycket pengar på detta. Jag citerade vid det tillfället ett tidigare
            betänkande där vänsterpartisten Sten Lundström agerade kraftfullt
            för att just permanenta försöken och inte fortsätta med dem som
            försök. Därför skulle jag vilja ha ett klargörande av Sven-Erik
            Sjöstrand varför detta vänsterpartistiska lappkast har kommit
            när det gäller att permanenta försöken FINSAM och
          </note>
          <note>
            SOCSAM.
          </note>
          <note type="speaker">
            Anf. 358 SVEN-ERIK SJÖSTRAND (v) replik:
          </note>
          <note>
            Fru talman! Rehabilitering är, precis som Cristina
          </note>
          <note>
            Husmark Pehrsson säger, mycket viktig. Jag tror att vi kan tjäna
            mycket pengar i samhället och de enskilda individerna kan tjäna
            mycket pengar genom att vi förbättrar rehabiliteringen.
          </note>
          <note>
            Det pågår ju en särskild utredning om rehabilitering. Jag förväntar
            mig en hel del av den utredningen.
          </note>
          <note>
            Jag tycker att vi ska vänta och avvakta den utredningen innan
            vi säger exakt vad som bör göras när det gäller rehabilitering.
          </note>
          <note>
            Men när det gäller samarbete finns det, som Cristina Husmark
            Pehrsson också säger, olika försök:
          </note>
          <note>
            SOCSAM, FINSAM OCH FRISAM. Vi har gjort den bedömningen i vårt
            parti att det nog är väl värt att satsa på FRISAM. Det har visat
            sig att de försöken till samarbete har utfallit ganska bra.
          </note>
          <note>
            Anf. 359 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Fru talman! Om jag inte har fel är både Sven-Erik
          </note>
          <note>
            Sjöstrand och jag engagerade inom och har mycket erfarenhet av
            företagshälsovården. Vi vet att väldigt många får kämpa för sin
            rehabilitering och att väldigt många hamnar mellan stolarna. Sven-Erik
            Sjöstrand nämnde just här att det är speciellt kvinnor, många
            i åldern 50-59 år, långtidssjukskrivna under ett år och mera.
            Då är det väl viktigt att vi tar snabba tag. Jag vet att personalen
            inom försäkringskassan, socialtjänsten och hälso- och sjukvården
            ser en större möjlighet att hjälpa och stötta de personer som
            behöver snabb rehabilitering om man får maximera resurserna och
            ha dem i samma påse.
          </note>
          <note>
            Jag förstår inte. Jag skulle vilja få ett ytterligare förtydligande.
            Vad är det som saknas i tidigare utredningar? Vad är det som Sven-Erik
            Sjöstrand förväntar sig av ytterligare flera års utredande? Under
            tiden får många lida och det kostar pengar.
          </note>
          <note type="speaker">
            Anf. 360 SVEN-ERIK SJÖSTRAND (v) replik:
          </note>
          <note>
            Fru talman! Rehabilitering är ett jättestort område och det är
            verkligen viktigt att hela samhället satsar på detta. Det gäller
            att vi gör ordentliga utredningar, att försäkringskassan gör adekvata
            bedömningar, att arbetsgivaren är engagerad, att vi arbetar mycket
            förebyggande och att vi inte glömmer den enskilde individen utan
            lyfter fram de möjligheter som den enskilde har.
          </note>
          <note>
            Både Cristina Husmark Pehrsson och jag är ju väldigt intresserade
            av att det ska bli ett bra samarbete. Men det måste också baseras
            på en viss frivillighet och så många olika myndigheter som möjligt,
            som har intresse av ett bra rehabiliteringsarbete, bör kunna vara
            med i det här samarbetet.
          </note>
          <note type="speaker">
            Anf. 361 KENT OLSSON (m):
          </note>
          <note>
            Fru talman! Trygghet är som vi har hört tidigare i debatten ett
            mångfasetterat ord och innebär mycket.
          </note>
          <note>
            Den viktigaste trygghetsfaktorn är att ha ett arbete och därigenom
            få en inkomst att leva på.
          </note>
          <note>
            Arbetet är i sig självt en trygghet. Det ger både innehåll och
            skapar för de flesta sociala relationer.
          </note>
          <note>
            Dessutom ger arbetet lön som skapar förutsättningar för att själv
            kunna försörja sig och sin eventuella familj.
          </note>
          <note>
            Det är glädjande att kunna konstatera att arbetslösheten i Sverige
            minskar och att alltfler får jobb.
          </note>
          <note>
            Men fortfarande måste vi tyvärr konstatera att många står utanför
            arbetsmarknaden.
          </note>
          <note>
            Över 8 % är öppet arbetslösa eller i åtgärder. Till detta ska
            läggas de som är undersysselsatta och vill öka sin arbetstid,
            de som går i Kunskapslyftet, de som av arbetsmarknadspolitiska
            skäl är pensionerade, m.fl. I en högkonjunktur står alltså mellan
            13 % och
          </note>
          <note>
            15 % av Sveriges befolkning utanför arbetsmarknaden. Detta är
            skrämmande siffror.
          </note>
          <note>
            72 000 har varit oavbrutet inskrivna som arbetssökande i minst
            två år och 80 000 är långtidsarbetslösa.
          </note>
          <note>
            Men än mer oroad blir man om man ser på detta ur ett historiskt
            perspektiv. För tio år sedan, 1989, vilket inte är så länge sedan,
            var antalet sysselsatta i
          </note>
          <note>
            Sverige ca 3,9 miljoner personer, medan samma siffra år 1999
            var 3,6 miljoner. Det är en skillnad på nästan
          </note>
          <note>
            300 000. Det är 300 000 människor mindre som arbetar nu än för
            tio år sedan. Sveriges befolkning har inte minskat på dessa tio
            år. Detta är mycket allvarligt.
          </note>
          <note>
            Sysselsättningen och därmed antalet arbetande i
          </note>
          <note>
            Sverige har alltså minskat med allt vad detta innebär av minskad
            trygghet och oro för individer och familjer. Vad gör då regeringen
            åt detta? Vad gör regeringen för att skapa förutsättningar för
            fler arbetstillfällen? Ja, det skulle jag väldigt gärna vilja
            ha besked om från regeringens företrädare. Men både näringsminister
            Björn Rosengren och biträdande näringsminister Mona Sahlin har
            valt att vara frånvarande från denna debatt, liksom de var frånvarande
            från den arbetsmarknadspolitiska debatten i december i kammaren.
            Det är både förvånansvärt och nonchalant att ministrarna inte
            deltar när riksdagen debatterar arbetsmarknadsfrågor.
          </note>
          <note>
            Förklaringen är kanske att regeringen och näringsministrarna
            inte vill komma till kammaren, eftersom de inte har något att
            redovisa för kammaren.
          </note>
          <note>
            Två propositioner har kommit, och enligt den nya propositionsförteckningen
            kommer inte mycket nytt under våren. Påfallande lite händer tydligen
            i Näringsdepartementet. Man frågar sig vad Näringsdepartementet
            mer gör än pratar och tillsätter olika samtalsgrupper och andra
            grupper eller delegationer.
          </note>
          <note>
            Och när t.ex. en av dessa grupper, Småföretagsdelegationen, kom
            med några förslag brydde sig regeringen inte om vad dess egen
            delegation presterade. Av
          </note>
          <note>
            77 förslag är enbart 12 genomförda, och då får man räkna snällt.
            Varför tillsätter man utredningar och delegationer om man inte
            bryr sig om vad de säger?
          </note>
          <note>
            Vi moderater anser att alla delegationens förslag snarast måste
            genomföras.
          </note>
          <note>
            Att sänkta skatter på arbete och för företagande ger fler jobb
            är alla företagare och ekonomer överens om. Men inte heller här
            är regeringen beredd att göra någonting. När kommer förslag om
            avskaffande av värnskatten, dubbelbeskattningen på ägande i företag
            och en minskning av marginalskatter? Dessa skatter är skadliga
            företag och innebär att antalet arbetstillfällen minskar.
          </note>
          <note>
            I industriavtalet har arbetstagarna och arbetsgivarna gemensamt
            kommit fram till detta och skriver bl.a.: Parterna är överens
            om att det behövs en ny skattereform som stimulerar arbete, utbildning
            och företagsamhet. Inkomstskatten måste sänkas och marginaleffekterna
            minskas successivt i alla inkomstlägen.
          </note>
          <note>
            När inser regeringen att parterna inom industrin har rätt?
          </note>
          <note>
            Sänkt skatt på hushållstjänster har debatterats länge. Här sker
            ingenting beroende på oenighet i regeringen. Tiotusentals jobb
            skulle här kunna skapas som skulle ge barnfamiljer en bättre situation.
            Äldre skulle kunna få hjälp med snöskottning och hjälp i exempelvis
            trädgården.
          </note>
          <note>
            Nio EU-länder har nu i ett försök från januari sänkt EU-momsen
            för att skapa fler jobb. Man skulle ha väntat att Sverige skulle
            vara med i det. Men inte,
          </note>
          <note>
            Sverige är givetvis med där heller. Varför är man inte med och
            försöker? Kanske det beror på Bosse Ringholms yttrande för inte
            så länge sedan. Han sade så här: Det ligger inte i den svenska
            linjen att minska arbetslösheten genom skattesänkningar utan genom
            mer traditionella arbetsmarknadspolitiska åtgärder.
          </note>
          <note>
            Bosse Ringholm kanske skulle lyssna på sina kolleger i dag som
            sysslar med industriavtalen.
          </note>
          <note>
            Flaskhalsproblematiken är en annan stor fråga. Vi vet om att
            ett antal företag inte kan nyanställa. Trots att vi har god konjunktur
            kan tre av tio företag inte växa i takt med ökad efterfrågan på
            produkter och tjänster. Sju av tio företag har redovisat klara
            rekryteringsproblem under det senaste halvåret enligt en undersökning.
          </note>
          <note>
            Det här är också oroande. Men ingenting sker här heller, utan
            företagen får vänta på att anställa.
          </note>
          <note>
            Vad sker när det gäller arbetstidsförkortningen?
          </note>
          <note>
            Den kostar, som ju alla vet, pengar. Varifrån ska de pengarna
            tas? Vi har i dag hört i denna kammare olika bud. Senaste var
            att man skulle minska antalet karensdagar. Men problemet kanske
            löser sig ändå, för i vanlig ordning är socialdemokraterna oense.
          </note>
          <note>
            Bertil Jonsson säger ja, Inger Segelström säger ja,
          </note>
          <note>
            Vänsterpartiet trycker på. Miljöpartiet trycker på, men Transportarbetareförbundet
            säger nej. Handels säger nej. Mona Sahlin säger nej och Bosse
            Ringholm säger enligt Dagens Nyheter: Detta är en farlig väg.
          </note>
          <note>
            Det kanske skulle vara intressant om någon företrädare för regeringspartiet
            kunde säga så här: Vi själva får bestämma om vi vill ha en arbetstidsförkortning
            eller ta ut de här pengarna i mer lön. Eller är det så att det
            ska bestämmas av det socialdemokratiska partiet och av regeringen?
            Eller är det så att oenigheten också bidrar till att det ändå
            går rätt väg, dvs.
          </note>
          <note>
            att ingenting sker?
          </note>
          <note>
            Det var en del av de frågor som jag ville ta upp.
          </note>
          <note>
            Vi moderater har som sagt ett antal förslag om hur vi vill förändra
            arbetsmarknaden: sänka skatter, ta bort värnskatten, ta bort dubbelbeskattningen
            på aktier, minska marginalskatten, satsa på kompetensutveckling,
            lärlingsutbildning, förändra arbetsrätten och få sänkta skatter
            på hushållstjänster. Vad vill socialdemokraterna, och vad vill
            regeringen?
          </note>
          <note>
            Jag beklagar att man inte får tillfälle att någon gång diskutera
            med ministrarna. Men någon gång kanske de kommer till kammaren.
            Det blir en glad överraskning att få se en näringsminister här.
            För sina propositioner gör han tydligen inte så mycket.
          </note>
          <note type="speaker">
            Anf. 362 INGER LUNDBERG (s) replik:
          </note>
          <note>
            Fru talman! Det var skojigt att höra Kent Olsson konstatera att
            vi har fått väldigt många nya jobb i näringslivet det senaste
            året. Jag hörde Kent Olsson för något år sedan säga att det förs
            en så bedrövlig arbetsmarknads- och näringspolitik att vi inte
            kommer att klara en sysselsättningsökning. I dag konstaterar Kent
            Olsson att det går bra.
          </note>
          <note>
            Jag satte i skatteutskottet under den tid vi hade borgerlig regering.
            En av de första åtgärderna man gjorde var att lägga fram en ofinansierad
            proposition, som man kallade för skattepolitik för tillväxt. Det
            var minsann handlingskraft. Det var nästan inte en enda skatt
            som man inte skulle sänka, men på detta följde år av nedgång i
            ekonomin.
          </note>
          <note>
            Det krävs, Kent Olsson, en stabil ekonomi och låga räntor. Det
            är socialdemokratin garant för, för att man ska kunna få en ordentlig
            sysselsättningsutveckling.
          </note>
          <note>
            Det krävs också kraftfulla satsningar på utbildning. Och det
            är socialdemokratin garant för.
          </note>
          <note type="speaker">
            Anf. 363 KENT OLSSON (m) replik:
          </note>
          <note>
            Fru talman! Att missa och inte kunna öka antalet arbetstillfällen
            i en högkonjunktur vore en prestation.
          </note>
          <note>
            Vi befinner oss faktiskt i en högkonjunktur. Man kan knappast
            säga att antalet arbetstillfällen, Inger Lundberg, har ökat genom
            att den socialdemokratiska regeringen har försökt att förbättra
            villkoren. Man har inte brytt sig om Småföretagsdelegationens
            förslag.
          </note>
          <note>
            Man har inte sänkt några skatter. Man har inte gjort någonting
            vad gäller hemtjänster. I en högkonjunktur går det inte att missa
            att antalet arbetstillfällen ökar.
          </note>
          <note>
            Vad ni än gör blir det fler arbetstillfällen. Att ta åt sig äran
            för att det går bra när man inte gör någonting är ändå, tycker
            jag, lite väl magstarkt.
          </note>
          <note type="speaker">
            Anf. 364 INGER LUNDBERG (s) replik:
          </note>
          <note>
            Fru talman! Det är en stabil ekonomisk politik som har lagt grunden
            för att Sverige nu kan befinna sig i spetsen när det gäller konjunkturutvecklingen.
          </note>
          <note>
            Det är en myt när Kent Olsson säger att socialdemokratin inte
            har gjort några skattesänkningar för företagarna. Tvärtom - trots
            att det var tufft förra mandatperioden genomförde vi riktade skattesänkningar,
            sänkte egenavgifterna för småföretagarna, förändrade ägarbeskattningen
            radikalt för de små och medelstora företagen. Vi har vidtagit
            ytterligare åtgärder i årets budget.
          </note>
          <note>
            Mycket av den svenska utvecklingen i dag leds av
          </note>
          <note>
            IT-utvecklingen. Där ligger socialdemokratin i fronten, bl.a.
            genom en väldigt bred satsning på IT, inte bara för några, som
            moderaterna har föreslagit, utan för att alla löntagare ska ha
            möjlighet att få del av en sådan förmån. Arbetsmarknadspolitiken
            spelar en viktig roll för att motverka flaskhalsar, den som moderaterna
            motarbetar.
          </note>
          <note type="speaker">
            Anf. 365 KENT OLSSON (m) replik:
          </note>
          <note>
            Fru talman! Jag vill börja med flaskhalsproblematiken. De borgerliga
            partierna har under en lägre tid försökt att få socialdemokraterna
            att ta itu med frågan. Det är först det senaste året man har gjort
            det.
          </note>
          <note>
            Man får ändå ge lite grann av den rätta beskrivningen av hur
            man kommer till rätta med flaskhalsproblematiken. Det har man
            inte lyckats med ändå.
          </note>
          <note>
            I mitt anförande noterade jag att det var 300 000
          </note>
          <note>
            mindre jobb nu än för tio år sedan. Det visar ju att det här
            har varit ett problem. Och fortfarande har vi problemet att alltför
            många människor står utanför arbetsmarknaden.
          </note>
          <note>
            Att Inger Lundberg är nöjd och belåten må stå för henne, men
            jag är inte nöjd när mellan 700 000 och
          </note>
          <note>
            1 miljon människor står utanför arbetsmarknaden, om man räknar
            in förtidspensioner och kunskapslyft. Jag skulle vara förtvivlad,
            som sagt var, även om det går lite bättre. Därom kan Inger Lundberg
            och jag vara överens, men skillnaden är att jag tycker att det
            borde kunna gå ännu bättre. Det hade det gjort om regeringen hade
            gjort någonting.
          </note>
          <note type="speaker">
            Anf. 366 MARIA LARSSON (kd):
          </note>
          <note>
            Fru talman! Trygghet - det är ett vitt begrepp, som mycket kan
            rymmas inom. Det har vi hört under dagens debatt, och ännu mer
            lär följa.
          </note>
          <note>
            En central del för att vuxna människor ska känna trygghet är
            att man känner sig behövd, att man har en uppgift, att man har
            en plats, att man har ett arbete.
          </note>
          <note>
            Att man har en stadig inkomst varje månad för hyra och för mat
            - det ger trygghet i tillvaron.
          </note>
          <note>
            Jag vill verkligen instämma i glädjeyttringarna över att fler
            har arbete i dag än för ett år sedan. Fortfarande är det oroväckande
            många - drygt 600 000 -
          </note>
          <note>
            som inte har arbete trots att de så önskar.
          </note>
          <note>
            Hur skapas arbete? Jo, basen, även för offentlig sektor, är att
            det finns människor som finner det vara värt att ge all sin tid,
            all sin fritid, allt sitt engagemang och att sätta sin familjs
            ekonomiska trygghet i det vågspel som kallas företagande, småföretagande.
          </note>
          <note>
            Kommer man i framtiden att vara beredd att ta dessa risker?
          </note>
          <note>
            Enligt den intressanta utredning som kom i december, Statens
            åtgärder för fler och växande företag, konstateras att Sverige
            har färre entreprenörer än jämförbara länder, att för få företag
            startas och att näringslivet är en för liten del av den svenska
            ekonomin.
          </note>
          <note>
            "Är gnosjöandan hotad" var rubriken i radions P 1
          </note>
          <note>
            i måndagsmorse. Det gavs ett scenario där man visade att utländska
            köpare tar över de gamla familjeföretagen med rafflande hastighet.
            När ägandet försvinner från orten ökar osäkerheten både för företaget
            och för de anställda. Produktionen läggs där det är billigast.
            Något nytt händer i en bygd som har haft den högsta tillväxten
            i Sverige under åren 1990-1998.
          </note>
          <note>
            Något nytt händer i Sverige. Våra inhemska skatteregler gör att
            det är betydligt billigare för utländska företag att köpa svenska
            företag.
          </note>
          <note>
            Hur räddar vi jobben? Hur stimulerar vi entreprenörskap och nyföretagande?
          </note>
          <note>
            För det första behöver vi uppmuntra entreprenörskap på ett medvetet
            sätt. Vi behöver uppmuntra nyfikenheten som drivkraft i lärandet.
            Nyfikenheten är grunden också för entreprenörskap. Jag skulle
            önska att man kunde införa ett entreprenöriellt synsätt redan
            i grundskolan, inte som ett eget ämne men som en grundläggande
            pedagogisk princip. Knyt ihop utbildningsväsendet med näringslivet.
            Inför en fungerande lärlingsutbildning, så att ungdomar tidigt
            kan få fotfäste på arbetsmarknaden, så att de blir kända av en
            arbetsgivare. Stimulera alla de ungdomar som i dag vill bli egna
            företagare. De är ganska många, även om de är färre i vårt land
            än i jämförbara länder i Europa.
          </note>
          <note>
            De familjeägda företagen måste även fortsättningsvis ha möjlighet
            att förbli familjeägda - ett generationsskifte måste vara rimligt
            ur skattesynpunkt.
          </note>
          <note>
            Barnen är den nya generationens företagare. De måste få vara
            delaktiga från början, inte bestraffas, som i dag. När de sommarjobbar
            i sina föräldrars företag i dag beskattas deras inkomst på toppen
            av föräldrarnas. Detta är helt orimligt.
          </note>
          <note>
            För det andra behöver vi odla tilliten. Varje demokrati måste
            rymma en fungerande lagstiftning, ett fungerande rättsväsende
            och regler som i alla avseenden går att förstå och följa. Det
            gynnar ett gott beteende. Det skapar tillit till systemen.
          </note>
          <note>
            Skattemyndigheterna måste kunna ge besked -
          </note>
          <note>
            också bindande förhandsbesked, vilket tillämpas i
          </note>
          <note>
            Danmark. Det är odemokratiskt att inte i förväg kunna få ett
            besked från skattemyndigheten om det man har tänkt göra är rätt
            eller fel. Att dessutom få olika beslut på samma handlande beroende
            på handläggare är helt otillfredsställande, och det indikerar
            bara en sak: regelverket är alltför komplicerat. Det sysselsätter
            dessutom företagare med helt onödigt hantverk, som exempelvis
            att föra körjournaler.
          </note>
          <note>
            Tillit är själva grunden för affärsverksamhet. Man gör inte affärer
            med någon som man tror ska lura en.
          </note>
          <note>
            Det är tilliten som gör att Gnosjöföretagare gör så många affärer
            med varandra. Det skapar arbete åt människor och tillväxt i landet.
            Det är den tilliten som behöver spridas.
          </note>
          <note>
            För det tredje måste vi undanröja hinder. Sverige behöver inte
            mer företagsstöd. Den utredning som jag nyss talade om konstaterar
            att 30 år av statligt företagsstöd inte har gett några som helst
            påvisbara effekter i positiv riktning.
          </note>
          <note>
            De små företagen har i dag problem med för låg soliditet, för
            hög skuldsättning, ett krångligt regelverk och höga krav på redovisning.
            Så ska det inte vara.
          </note>
          <note>
            Det ska vara enkelt att starta företag. I Kanada kan man ringa,
            surfa eller skriva, och så är saken klar.
          </note>
          <note>
            Man ska kunna gå till ett ställe och få alla blanketter och alla
            tillstånd. Det tycker vi kristdemokrater.
          </note>
          <note>
            Det ska vara enkelt att driva företag. Man ska inte behöva läsa
            20 000 sidor lagar och förordningar plus de 5 000 nya som produceras
            varje år.
          </note>
          <note>
            Den politiska debatten har de senaste åren varit samstämmig:
            Småföretagsdelegationens regelförenklingsförslag är bra. Det har
            vi alla tyckt. Men det har inte lett till politisk handling, trots
            Simplexgruppen.
          </note>
          <note>
            Det är dags att komma upp till bevis för Mona
          </note>
          <note>
            Sahlin. Jag beklagar också att hon inte finns här i dag.
          </note>
          <note>
            Det hade varit intressant att få debattera med ministern.
          </note>
          <note>
            Sverige ligger påtagligt under det europeiska genomsnittet på
            detta område, och det är menligt för nyföretagandet. Det skapar
            otrygghet och ovilja hos presumtiva entreprenörer.
          </note>
          <note>
            Vi ska gynna ett aktivt individuellt ägande i stället för ett
            institutionellt. Vi ska gynna svenskt ägande i stället för utländskt,
            vilket sker i dag. Vi ska förändra fåmansbolagslagstiftningen
            och stopplagstiftningen.
          </note>
          <note>
            Släpp loss tjänstesektorn från det statliga monopolet.
          </note>
          <note>
            Gårdagens nyhet om att regeringen tänker lagstifta mot privata
            sjukhus och privata skolor är hårresande häpnadsväckande och för
            tankarna till öststatssystem som för länge sedan överlevt sig
            själva.
          </note>
          <note>
            Sverige behöver fler som startar företag, fler entreprenörer,
            enklare regelverk, mer tillit och mer
          </note>
          <note>
            Gnosjöanda.
          </note>
          <note>
            Anf. 367 MARGARETA ANDERS-
          </note>
          <note>
            SON (c):
          </note>
          <note>
            Fru talman! Rubriken på den här debatten är Frågor om trygghet.
            I botten på det ligger, som jag ser det, frågan om hur vi ser
            på samhället och människovärdet. Otrygga människor är dåliga föräldrar,
            gör ett dåligt jobb och orkar inte engagera sig i samhället utanför
            den egna lilla kretsen.
          </note>
          <note>
            Trygghet betyder olika saker för olika människor och i olika
            skeden i livet. För barn är samvaron med föräldrarna viktig. Att
            dagis och skola fungerar, att man inte blir mobbad eller utsätts
            för faror i trafiken är exempel på trygghetsgrundande faktorer.
          </note>
          <note>
            För gamla människor är närheten till barnen och trygghet utomhus
            - där man inte känner sig hotad till liv och egendom, där vägen
            är röjd och gatan sandad så att man kan ta sig ut även om man
            inte rör sig lika obehindrat som i yngre dagar - några exempel
            på hur trygghet skapas. De viktigaste faktorerna för dem som kommit
            långt upp i ålder och känner hälsan svikta är dock att omsorgen
            när de inte orkar längre och sjukvården när de blir sjuka fungerar,
            så att de inte blir satta på undantag eller inte får tillräckligt
            stöd.
          </note>
          <note>
            För oss som befinner oss mitt i det yrkesverksamma livet är alla
            de här faktorerna också viktiga.
          </note>
          <note>
            Om inte barnen eller de gamla föräldrarna har det bra kan vi
            inte helhjärtat ägna oss åt det vi ska syssla med. En liten tagg
            av oro finns i medvetandet och tar kraft från de arbetsuppgifter
            vi har. Oron sätter sig i magen eller någon annanstans när vi
            inte kan göra något åt det som trycker oss. På det sättet skapar
            vi otrygga människor, och det medför att arbetsprestationerna
            går ned. Alla förlorar på det här.
          </note>
          <note>
            Arbetslivet är en av de viktigaste faktorerna för vårt välbefinnande
            i åldern mellan 25 och 64 år. För en del börjar det tidigare,
            och några håller på lite längre upp i åren. Att ha ett arbete
            som känns meningsfullt, bra arbetskamrater och betalning så att
            man kan leva på sin lön är viktigt. En arbetsorganisation där
            man kan påverka sina villkor och överordnade som lyssnar på en
            bidrar också till att man mår bra och kan prestera ett gott arbete.
          </note>
          <note>
            Mycket av detta har gått förlorat i dagens samhälle. En alltför
            tunn organisation utan tid för pauser och reflexion, för mycket
            övertid och oförmåga att påverka sin situation är alltför vanligt
            i dagens läge.
          </note>
          <note>
            Att vi dessutom diskuterar lagstiftning om att förkorta arbetstiden
            kan också motverka sina syften.
          </note>
          <note>
            En organisation där det finns tillräckligt med personal och lite
            tid för samtal om vardagligheter och en kopp kaffe, där man kan
            gå hem efter sina åtta timmar och där man inte tvingas till obetald
            övertid eller har en känsla av att man aldrig hinner med ger en
            bättre situation för många. Att genom avtal på olika områden komma
            överens om förkortad arbetstid är ett annat och bättre sätt att
            lösa denna viktiga välfärdsfråga.
          </note>
          <note>
            Endast förkortad arbetstid löser inte stressproblemen på jobbet.
            Fler människor, mer luft i organisationen och mer tid för varandra
            även på jobbet är andra lösningar på problemen som jag önskar
            skulle få genomslag. I sista ändan förlorar både företag, offentliga
            arbetsgivare och hela samhället på den utveckling som sker i dag.
            Sjukskrivningarna ökar, och utslagningen på annat sätt, t.ex.
            genom att ungdomar och äldre har svårt att hävda sig på arbetsmarknaden,
            orsakar stora kostnader som slutligen drabbar oss alla i samhället.
          </note>
          <note>
            En fråga som berör arbetsmarknaden som dykt upp i dagarna gäller
            de stora förändringar som Arbetsmarknadsstyrelsen under stor brådska
            genomför i sin organisation. Informationen är dålig till berörd
            personal och de kommuner som kommer att omfattas av nedläggning
            av arbetsförmedlingar.
          </note>
          <note>
            På hemmaplan ska endast maskiner stå till de arbetssökandes förfogande
            - datorer som man dessutom inte kan använda. Enligt Ny Teknik
            i veckan är systemen både krångliga och tidsödande att ta sig
            in i även om man är kunnig på datorområdet. På det här sättet
            är det lätt att slå ut både bygder och människor i ännu snabbare
            takt än tidigare.
          </note>
          <note>
            Var det detta statsministern och därmed regeringen skulle göra
            för att få hela Sverige att leva? Nu finns ingen minister närvarande
            att ställa frågan till, och inte heller någon ordinarie socialdemokratisk
            ledamot från utskottet är närvarande i kammaren. Det tycker jag
            är synd. Står socialdemokraterna över denna debatt på arbetsmarknadsområdet,
            eller har man ingenting att säga? Den frågan får jag inget svar
            på här i dag, men det kanske kommer senare.
          </note>
          <note>
            Från Centerpartiets sida motsätter vi oss inte vissa besparingar
            i Arbetsmarknadsverkets organisation, men det syns mig mycket
            underligt att man inte tar ut något på centralt eller regionalt
            plan. Det är ute i verksamheten i kontakten med arbetsgivare och
            arbetssökande som man kan göra nytta. Centralbyråkratin bidrar
            inte mycket till att det finns handlingsplaner för enskilda arbetssökande
            eller att det blir bra kontakter med företag som behöver utbilda
            sin arbetskraft eller nyrekrytera.
          </note>
          <note>
            Låt i stället kommunerna med sina kunskaper ta hand om en del
            av verksamheten. Man satsar redan nu mycket på detta. Att överföra
            resurser och en del personal med kunskaper om arbetsförmedling
            till en ny organisation kan leda till mycket större effektivitet.
          </note>
          <note>
            Enklare regler, decentralisering och tryggare människor är några
            hörnstolpar i Centerpartiets politik. Dem kan vi bygga vidare
            på även i det här ärendet.
          </note>
          <note>
            Det finns andra sätt att främja utvecklingen inom företagen än
            att slå ut och avskeda medarbetare. Enligt en israelisk-amerikansk
            författare som jag läst -
          </note>
          <note>
            Elia M. Goldratt - ska man börja med företaget och medarbetarna.
            Det gäller deras styrka och svagheter, vad de producerar och vad
            kunder och medarbetare har för behov. Bygger man upp ett behovsträd
            och styr ihop de olika aktörerna i det arbetet kan man komma mycket
            långt. Ett dåligt företag med illa motiverade medarbetare kan
            hitta lösningar som ger en helt ny utveckling av verksamheten.
            Målet är ju hela tiden att företaget ska ge vinst, annars kan
            det inte överleva. Böckerna jag har läst heter Målet och Tur är
            det inte. Dem kan ni gärna läsa, för de är bra.
          </note>
          <note>
            Lika lön för lika och likvärdigt arbete är en början till en
            verklig jämställdhet mellan kvinnor och män.
          </note>
          <note>
            Att inte ens detta är genomfört i Sverige är egentligen både
            underligt och förskräckande. Politiska beslut har inte ens på
            regeringsnivå den genomslagskraft de borde. De fackliga organisationerna
            har också misslyckats i sin verksamhet att öka jämställdheten,
            eftersom löneskillnaderna mellan kvinnor och män på
          </note>
          <note>
            1990-talet har ökat. Den skärpning som regeringen aviserar under
            året är därför både nödvändig och välkommen. Det är sent - mycket
            sent. Blir lagen bra utformad och får genomslag i samhället innebär
            det ändå ett steg framåt. Det är ännu så länge upp till regeringen
            att bevisa att det blir så. Vågar vi hoppas?
          </note>
          <note type="speaker">
            Anf. 368 ELVER JONSSON (fp):
          </note>
          <note>
            Fru talman! En av de främsta faktorerna för trygghet är ett eget
            arbete. Man upplever att både den egna förtjänsten och de skatteinkomster
            som förmedlas till det gemensamma är livsnödvändiga i ett modernt
            samhälle. Det är främst en breddad skattebas som skulle bli följden
            om fler människor kom i arbete och samtidigt kunde lämna det s.k.
            bidragskollektivet i motsvarande grad. Men det finns en rad svårigheter
            att forcera. Skatte- och regelvillkor har medverkat till att vi
            har fått en växande svart marknad som likt en varböld behöver
            opereras bort för att få sin läkning då det svarta blir vitt.
          </note>
          <note>
            Regeringen har i olika tonarter sjungit småföretagsamhetens lov.
            De skulle ge många nya arbetstillfällen och tillföra samhället
            resurser för de många livsnödvändiga områden som nu har stora
            brister.
          </note>
          <note>
            Finansministern har av och till uttalat sig för en ambition att
            göra förändringar i tjänstebeskattningen som minskar svartarbetena,
            men fortfarande saknar vi besked från regeringen. Det enda vi
            har är s.k. försäkringar från regeringstalesmän som uttalar sin
            välvilja men inte orkat åstadkomma något resultat.
          </note>
          <note>
            Jag tror att man kan pröva flera olika modeller, som t.ex. momssänkning
            eller befrielse från arbetsgivaravgifter inom tjänstesektorn.
            Vi är i ett läge då tjänste- och servicesektorn måste ges en chans
            att växa. Efterfrågan på sådana verksamheter är stor, och då gäller
            det för vanligt folk att kunna efterfråga tjänsterna. Inte minst
            aktuellt är ett politiskt laddat område - de s.k. hushållsnära
            tjänsterna.
          </note>
          <note>
            Riksskatteverkets generaldirektör har uttalat sitt bekymmer över
            den utbredda svarta ekonomin som så allvarligt skadar skattemoralen.
            Han föreslog att man skulle ge ett skatteavdrag för vissa tjänster,
            och han gick så långt att han sade att han kunde tänka sig en
            total skattebefrielse.
          </note>
          <note>
            Viljan att upprätta en vit arbetsmarknad är inte bara ett uttryck
            för problem med bortfallen skatt. De människor som jobbar svart
            är i verklig mening en utsatt grupp utan sjukförsäkringsskydd
            och utan möjligheter att samla ATP-poäng.
          </note>
          <note>
            Det finns alltså flera skäl för en förändrad och vidgad arbetsmarknad.
            Vi har en situation då flera
          </note>
          <note>
            100 000 jobb har försvunnit från industrisektorn under de senaste
            15 åren. De kommer inte tillbaka ens i högkonjunktur. Därför är
            det helt nödvändigt att det blir en vidgad arbetsmarknad som kan
            ge människor jobb så att de med sin skatteinsats kan medverka
            i den gemensamma välfärden.
          </note>
          <note>
            Det har snart gått sex år sedan nuvarande regeringsparti gav
            löfte om att snabbt pressa ned arbetslösheten under 5 %. När inte
            det lyckades under det första regeringsåret satte socialdemokraterna
            upp målet flera år framåt. Man sade bl.a. att man skulle få ned
            arbetslösheten i 4 % vid sekelskiftet. Nu har man kommit med en
            annan mätsticka. År 2004 ska man vara uppe i en 80-procentig sysselsättningsgrad.
            Det tragiska för de arbetslösa är att regeringen och den socialistiska
            majoriteten här i riksdagen inte kommer att klara det.
          </note>
          <note>
            I en nyligen utgiven prognos som sträcker sig fram till 2015
            talar Statistiska centralbyrån om två scenarier. Enligt det mest
            optimistiska skulle antalet jobb öka och arbetslösheten minska
            med 70 000 personer fram till 2015. I det mer pessimistiska scenariot
            minskar sysselsättningen med 55 000, och arbetslösheten ökar med
            70 000. Båda prognosalternativen ger vid handen att vi fortfarande
            kommer att ha många fler arbetslösa under det andra decenniet
            på 2000-
          </note>
          <note>
            talet än tidigare. SCB:s bedömning är att mycket talar för att
            vi om 15 år har mellan 200 000 och 330 000
          </note>
          <note>
            arbetslösa personer i åldern 20-64 år, dvs. runt 5 %
          </note>
          <note>
            till uppemot 8 %. I inget av alternativen tror SCB att regeringen
            uppnår målet om en 80-procentig sysselsättning år 2004 eller 4
            % öppen arbetslöshet i år. I
          </note>
          <note>
            bästa fall, säger SCB, kan regeringens mål uppnås först 2008,
            men enligt det sämsta alternativet kommer sysselsättningen år
            2015 rentav att ligga under 1998
          </note>
          <note>
            års nivå.
          </note>
          <note>
            Det här får effekter på den samlade försörjningsbördan, en ökande
            och tyngre börda. Vi kommer alltså under de närmaste åren att
            behöva fler människor i arbete. Dessutom kommer en hel del som
            jobbar deltid att behöva öka sin arbetstid för att klara sin försörjning.
          </note>
          <note>
            I dessa yttersta dagar har det brutit ut en stor debatt om att
            man ska lagstifta om en generellt sänkt allmän arbetstid. Jag
            har ofta påstått att Sveriges problem inte är att nationens medborgare
            jobbar för mycket. Vi skulle tvärtom behöva arbeta mer. Det gäller
            inte alla. Det finns de som pressar sig själva till alltför långa
            arbetsdagar. Det finns många som behöver kortare arbetstid: människor
            med funktionshinder, de som har behov av studieledighet eller
            av att ta vårdansvar för egna barn eller stödbehövande åldrande
            föräldrar. Men för den stora gruppen av aktiva människor skulle
            det vara ödesdigert om det blev en kraftig sänkning av arbetstiden.
          </note>
          <note>
            Som väl är finns det omdömesgilla personer, inte minst inom fackföreningsrörelsen.
            Flera tunga förbund varnar för det som Socialdemokraternas, Vänsterpartiets
            och Miljöpartiets arbetstidsgrupp föreslår, dvs. en lagstiftning
            om en kortare arbetstid. Man säger rätt ut att det här är fel
            väg och att det i värsta fall kan få motsatt effekt. Och man varnar
            för just illusionen att arbetstidsförkortningen skulle vara gratis,
            och man summerar att det i själva verket kommer att bli de lågavlönade
            som får betala kalaset.
          </note>
          <note>
            I en internationell jämförelse har vi en relativt låg årsarbetstid.
            Den var som lägst 1 400-1 500 timmar om året och har nu ökat något.
            Det beror främst på att deltidsarbetande har gått upp till heltid
            och att vi har en något lägre sjukfrånvaro. Men det är ändå bara
            ett fåtal länder - jag tror att det är ett par - som har lägre
            årsarbetstid än Sverige inom det stora OECD-
          </note>
          <note>
            området. Slutsatsen är given: Vi arbetar fortfarande mindre än
            man gör i våra konkurrentländer.
          </note>
          <note>
            Fru talman! Jag tror alltså att en ny och breddad arbetsmarknad
            kräver både ett socialt ansvarstagande och ett nytänkande där
            kreativitet och dynamik får utrymme. De många tusentals förlorade
            arbetsplatserna i industrin kommer inte tillbaka, och vi måste
            underlätta för att vidga arbetsmarknaden. Vi får inte glömma att
            en förutsättning för en god välfärdspolitik är att många människor
            är i arbete. Arbetet har ett stort egenvärde.
          </note>
          <note type="speaker">
            Anf. 369 LILIAN VIRGIN (s):
          </note>
          <note>
            Fru talman! Jag vill tala om arbetsmarknadspolitik som för min
            del handlar om förutsättningarna för jobben, om att skapa arbetstillfällen
            men också om det goda arbetet och om hur människorna mår och orkar
            med sina arbeten.
          </note>
          <note>
            Jag har under hösten varit ute på en hel del företagsbesök. Det
            har varit stimulerande kontakter med många småföretagare. Det
            som är utmärkande är en vilja och en framåtanda som bygger på
            ett stort engagemang men också på en känsla av att man är en del
            av samhället med goda kontakter med myndigheter och andra företag.
          </note>
          <note>
            Det som jag fick med mig från samtliga företagsbesök var frågan
            om kostnaderna för frakterna på
          </note>
          <note>
            Gotlandsfärjorna. Det är det största problemet och bekymret för
            företagen på Gotland. Frakterna till och från Gotland har ett
            tillägg på ungefär 17 %. Det innebär att våra företag inte har
            konkurrens på samma villkor som andra företag. Våra jordbruksprodukter
            som vi fraktar till fastlandet får t.ex. ett frakttillägg på
          </note>
          <note>
            17 %. Det innebär ett högre pris eller en sämre lönsamhet för
            gotländska företag. Det betyder också att gotlänningarna får betala
            ett högre pris på varor som fraktas på färjorna.
          </note>
          <note>
            Det blev dyrare frakter när Gotlandstillägget började trappas
            ned. Det är nu några år sedan, och konsekvenserna blev sådana
            att riksdagen beslöt att frysa nedtrappningen och ge kompensation
            för fördyringen i avvaktan på att man skulle hitta ett bättre
            system.
          </note>
          <note>
            Trots det är fraktkostnaden högre på denna sträcka än på motsvarande
            sträcka på landsväg.
          </note>
          <note>
            I torsdags fick Sjöfartsverket och Rikstrafiken regeringens uppdrag
            att analysera en separation av gods- och persontrafiken med fartyg
            till och från
          </note>
          <note>
            Gotland. Det är bra att det görs, men det viktigaste är nu att
            vi får en neutralitet i kostnaderna för transporterna.
          </note>
          <note>
            Våra företag kan inte konkurrera långsiktigt med en ryggsäck
            på 17 % högre fraktkostnader. Det finns ett förslag från NUTEK
            om en nolltaxa som en lösning på problemet. Det orimliga i den
            nuvarande situationen är att det för frakter av t.ex. morötter
            mellan Gotland och Umeå kan vara billigare att anlita en fraktare
            på färjan och en annan på fastlandet. Det blir billigare att lasta
            om än att anlita en och samma fraktare för hela sträckan, eftersom
            prispåslaget, 17 %
          </note>
          <note>
            för färjetransporten, räknas på hela sträckan. Det är inte rimligt,
            och det är det som vi upplever som det största hindret för företagens
            tillväxt och för att skapa nya jobb på Gotland.
          </note>
          <note>
            Den olösta frågan om frakterna är det största hindret för en
            utveckling av det gotländska näringslivet.
          </note>
          <note>
            Det här hindret måste undanröjas om vi ska lyckas med uppgiften
            att skaffa ersättningsjobb om försvaret läggs ned.
          </note>
          <note>
            Förslaget om en bantning av försvaret får stora konsekvenser.
            Såväl Lv 2 som KA 3 och A 7 på
          </note>
          <note>
            Gotland föreslås läggas ned. Det är inte bara försvaret utan
            också samhället och människorna som påverkas.
          </note>
          <note>
            För sysselsättningens del och för människorna vill vi självfallet
            behålla arbetsuppgifterna i försvaret, men vi är ändå inriktade
            på att det när beslutet är fattat gäller att ha beredskap för
            de ersättningsjobb som vi har blivit lovade men som vi själva
            ska vara med och skapa.
          </note>
          <note>
            Jag har sett att det finns goda exempel från orter som tidigare
            har varit med om nedläggningar av försvarsverksamhet, men jag
            känner ändå en viss oro.
          </note>
          <note>
            Det behövs många goda idéer och initiativ för att man ska kunna
            ordna arbeten åt dem som friställs. De civilanställda har sämre
            villkor än den övriga försvarspersonalen, och det är flera typer
            av arbeten som behöver komma till.
          </note>
          <note>
            Jag har dåliga erfarenheter från nedläggningen av sockerbruket
            i Roma. Satsningar har gjorts för att man ska få nya jobb. Vi
            har inte de jobben än. Och den verksamhet, en etanolfabrik, som
            vi skulle kunna ha i sockerbrukets lokaler är beroende av skattebefrielse,
            på samma sätt som Norrköpings etanolfabrik, för att komma i gång.
            Det innebär att det är viktigt att försöka hitta lösningar och
            ge möjligheter för olika former av verksamhet. Gamla beslut kan
            behöva prövas om för att ge möjligheter och tillväxt.
          </note>
          <note>
            Fru talman! Samtidigt som vi behöver många nya jobb har vi nu
            börjat se att framför allt kvinnor säger upp sig från sina fasta
            jobb därför att de inte orkar med dem längre.
          </note>
          <note>
            Jag hoppas att det vi nu ser inte ska vara inledningen på någon
            trend, men det handlar om tillräckligt många för att vi ska ta
            signalerna på allvar och se på de förutsättningar som råder på
            arbetsplatserna och i arbetslivet. De här kvinnorna tar ofta på
            sig skulden själva när de inte orkar med jobben och tror många
            gånger att det är deras eget fel när de inte orkar med.
          </note>
          <note>
            Vi har flera exempel på att samhällets trender blir mycket märkbara
            i ett tidigt skede för oss gotlänningar. Jag tror att det beror
            på att vi har vår begränsade yta och folkmängd. Därför är det
            lätt att iaktta vad som är på gång.
          </note>
          <note>
            Det som sker är allvarligt. Det rör sig om kvinnor som har 10-15
            år kvar på arbetsmarknaden, och det rör sådana jobb som vi vet
            att det behövs många rekryteringar till i framtiden.
          </note>
          <note>
            Det vi behöver göra - i det här avseendet tror jag att kommuner
            och landsting har en stor uppgift - är att se till att vårda den
            personal som finns och ge förutsättningar för att arbetsuppgifterna
            ska bli lockande även för nya grupper av arbetstagare. Under de
            tider som vi har gjort besparingar i den offentliga sektorn har
            vi många gånger haft fokus riktat mot de arbetstagare som har
            tvingats lämna sina jobb. Det är rätt; de som har lämnat sina
            arbeten ska ha hjälp med att studera och finna nya arbeten, men
            vi får inte heller glömma bort de människor som blir kvar i de
            bantade verksamheterna och som ska klara av att sköta samma arbetsuppgifter
            med en reducerad styrka.
          </note>
          <note>
            Jag vill att vi mera än i dag ska inrikta oss på det goda arbetet,
            som stimulerar och ger människorna delaktighet och möjlighet att
            påverka arbetet och arbetsorganisationen.
          </note>
          <note>
            Jag tror att vi mera ska se till helheten, där vi både ger förutsättningar
            för att utvecklas, ger möjligheter att påverka och i tid upptäcker
            signaler. Det får inte gå så långt att drabbade människor känner
            att det inte finns någon ork kvar och att enda möjligheten är
            att säga upp sig. Vi vet att vi behöver vara många som orkar arbeta
            för att försörja de delar av befolkningen som är för unga eller
            för gamla att själva bidra till den gemensamma välfärden. Alla
            behövs.
          </note>
          <note type="speaker">
            Anf. 370 ELVER JONSSON (fp) replik:
          </note>
          <note>
            Fru talman! Lilian Virgin talade om hur angeläget det är att
            få det goda arbetet, och i den delen kan man instämma. Sedan fick
            vi egentligen mest höra att det finns bekymmer också i Gotlandslänet.
            Försvaret läggs ned genom de hastiga och, som jag menar, oöverlagda
            beslut som har fattats. Sockerbruket i
          </note>
          <note>
            Roma kloster har försvunnit, och inte särskilt mycket har hänt
            sedan. Det är t.o.m. svårigheter med att lasta om morötter, det
            blir stora kostnader.
          </note>
          <note>
            Därför blir ju slutsatsen att det som skulle ha behövt göras
            här, nämligen att skapa en ny och annorlunda arbetsmarknad vilket
            jag talade om alldeles nyss här, har regeringen försummat. Den
            bryr sig inte. Det har lagts fram massor med förslag. Tidigare
            här i debatten har det talats om hur mycket Småföretagsdelegationen
            har kommit med, men det har ju inte omsatts i politiska beslut.
          </note>
          <note>
            Därför hoppas jag att Lilian Virgin och jag och många andra här
            skulle kunna driva på regeringen.
          </note>
          <note>
            Den socialdemokratiska regeringen har då inte kunnat få fram
            en ny och god arbetsmarknad, som vi alla behöver.
          </note>
          <note type="speaker">
            Anf. 371 LILIAN VIRGIN (s) replik:
          </note>
          <note>
            Fru talman! Det jag började mitt anförande med var just att tala
            om småföretagen och hur de ser på sin situation i samhället. Det
            finns en väldig framåtanda.
          </note>
          <note>
            De klagar inte alls över de regler som man skulle kunna tro är
            till hinder för företagen. Däremot tar de upp detta med frakterna,
            och det är därför jag också gör det nu. Men det hindrar inte att
            jag också tycker att vi ska driva på i de här frågorna. Jag nämnde
            flera exempel på frågor som behöver lösas. Det är bara bra om
            vi är flera som driver på där.
          </note>
          <note type="speaker">
            Anf. 372 ELVER JONSSON (fp) replik:
          </note>
          <note>
            Fru talman! Det sista är det lätt att instämma i.
          </note>
          <note>
            Det vore ju fint om riksdagen skulle kunna bli en kraftigare
            pådrivare på regeringen, eftersom det brister väldigt mycket där.
            Förutom att ministrarna inte orkar ta sig hit till debatterna
            har ju de här förslagen stannat på utredningsbordet, och därför
            behöver man komma till skott här.
          </note>
          <note>
            Detta skulle också, vilket Lilian Virgin klokt var inne på, undanröja
            hinder - för det är ingen tvekan om att det finns sådana. När
            Lilian Virgin klagar över de höga fraktkostnaderna ska man inte
            glömma att de ligger på toppen av den högskatteekonomi som vi
            har i Sverige och för övrigt också i de andra nordiska länderna.
            Men min tes är att regeringen inte har tagit tillräckligt allvarligt
            på de svårigheter som svenskt näringsliv har, och därför har vi
            för många utanför arbetsmarknaden.
          </note>
          <note type="speaker">
            Anf. 373 LILIAN VIRGIN (s) replik:
          </note>
          <note>
            Fru talman! Just när det gäller frakterna visar det sig här i
            debatten i riksdagen att det råder väldigt olika meningar om vad
            som behöver göras - införa det gamla systemet, hitta något nytt
            eller låta marknaden bestämma helt och hållet. Jag tror att det
            är riktigt att utreda den här frågan, men det måste komma ett
            beslut nu.
          </note>
          <note>
            Anf. 374 ULLA-BRITT
          </note>
          <note type="speaker">
            HAGSTRÖM (kd):
          </note>
          <note>
            Fru talman! Jag vill ägna min tid i debatten till att diskutera
            trygghetsfaktorer för kvinnor.
          </note>
          <note>
            En mycket viktig faktor är arbetsmarknaden. Arbetet är en viktig
            bas för människors identitet och sociala status. Givetvis är möjligheten
            att kombinera familjeliv och arbete en självklar förutsättning,
            men jag vill här stanna vid arbetsmarknaden.
          </note>
          <note>
            Som lärare har jag i alla år haft en spjutspets: att hjälpa elever
            att bygga upp sitt självförtroende. Kvinnors arbetsuppgifter i
            livet måste stödja kvinnors självförtroende och inte skapa osäkerhet
            hos den enskilde. Värdegrunden, som äntligen blivit en huvudfråga
            för kommunikationen i grundskola och gymnasieskola, måste också
            ställas fram som viktig för kvinnors arbetsmarknad. Det handlar
            om kvinnors värdighet.
          </note>
          <note>
            Denna värdighet blir kränkt när man inte kan styra över sitt
            arbete, inte ens påverka det. Den blir också kränkt av att man
            inte ges möjlighet till heltidsarbete för att klara sin försörjning,
            vilket i sin tur sänker självförtroendet. Den blir ytterligare
            kränkt av att man inte ges lika lön för likvärdigt arbete.
          </note>
          <note>
            Det behövs långsiktiga jobb. Det är ett missförstånd att unga
            kvinnor vill ha projektjobb, ett önsketänkande från byråkrater
            och inte överensstämmande med verkligheten.
          </note>
          <note>
            Det redovisade forskningsresultatet i dagens DN, där 22 % av
            flickorna varken arbetar eller studerar sju år efter grundskolan,
            är ödesdigert. De är i 22-
          </note>
          <note>
            årsåldern, och flera har gett upp.
          </note>
          <note>
            Att arbetsmarknaden är viktig visar inte minst
          </note>
          <note>
            Folkhälsokommittén i betänkandet Hälsa på lika villkor - andra
            steget mot nationella folkhälsomål.
          </note>
          <note>
            Fördelningspolitiken framställs som strategiskt viktig från ett
            folkhälsoperspektiv. Det finns starka belägg för att inkomst är
            knuten till dödlighet och självrapporterad hälsa. Denna effekt,
            visar man, finns över hela inkomstskalan och inte bara för dem
            med lägst inkomst.
          </note>
          <note>
            Här påvisas också ett växande empiriskt stöd för att stora inkomstklyftor
            i sig kan vara en riskfaktor av mycket stor betydelse. Särskilt
            utpekas ungdomar och barnfamiljer, som förlorat mest i ekonomisk
            standard under 90-talet.
          </note>
          <note>
            En viktig slutsats är att människors möjligheter till inflytande
            över sina arbetsvillkor, sina arbetstider, sin arbetsmiljö och
            sin kompetensutveckling måste säkerställas.
          </note>
          <note>
            Tryggheten på arbetsmarknaden från kvinnors perspektiv är i dag
            mycket ojämnt geografiskt fördelad och mycket starkt segregerad
            med kvinnor i offentlig sektor, genom att kvinnor av tradition
            väljer bland 30 yrken och männen bland kanske 300. Det är inte
            så konstigt att vi inte kommit längre med kvinnliga chefer i näringslivet.
            Kvinnorna är helt enkelt för få i konkurrensen mot männen.
          </note>
          <note>
            Den viktigaste frågan för kvinnors arbetsmarknad är att bryta
            denna segregering. Viss konkurrensutsättning av verksamheter inom
            offentlig sektor, t.ex.
          </note>
          <note>
            äldreomsorg och sjukvård, skulle möjliggöra för kvinnor att bättre
            utveckla såväl omsorgen och vården som den traditionellt kvinnliga
            arbetsmarknaden.
          </note>
          <note>
            Starkare stimulansåtgärder måste till för att locka kvinnor till
            tekniska yrken. Segregationen på arbetsmarknaden är stor, trots
            att undersökningar visar att resultatet blir bäst där kvinnor
            och män jämställt arbetar sida vid sida. Värdet av kvinnors arbete
            måste utvärderas bättre.
          </note>
          <note>
            Förra året sjönk arbetslösheten till 1992 års nivå, och 55 000
            fler platser anmäldes lediga till arbetsförmedlingarna. Alla anmäls
            inte på långt när till arbetsförmedlingarna, så det fanns givetvis
            fler. Län som går mycket bra är Stockholm, Jönköping, Uppsala
            och Kronoberg, där de öppet arbetslösa och de som omfattats av
            arbetsmarknadspolitiska åtgärder ligger på 6-7 %. Värre är det
            för Dalarna, Södermanland,
          </note>
          <note>
            Värmland, Västernorrland, Gävleborg, Jämtland och
          </note>
          <note>
            Norrbotten. Där sticker siffran upp till 11-12 %. Den öppna arbetslösheten
            har inte minskat påtagligt. Under 1998 handlade det faktiskt bara
            om 9 000 personer om man inte justerar mätmetoder, vilket man
            ibland roar sig med att göra.
          </note>
          <note>
            Fru talman! Vi har det generellt bra i Sverige. Det märker man
            inte minst i flera internationella sammanhang. Kristdemokratiska
            kvinnoförbundet har nyss avslutat en konferens i Vilnius med kvinnor
            från
          </note>
          <note>
            Litauen och Estland. De har mycket lång väg kvar till att nå
            vår nivå, men en otrolig frihetskänsla efter att ha lossats från
            kommunismens grepp, en frihetskänsla som kommer att hjälpa dem
            långt på vägen. När vi diskuterade framtidsmöjligheter att skapa
            nätverk för kvinnors företagande runt Östersjön lyste det om dessa
            kvinnor. Vi har mycket att lära och ta till oss av deras framtidstro.
          </note>
          <note>
            I veckan har jag deltagit i en NGO-working group i Genève, arrangerad
            av Economic Commission for
          </note>
          <note>
            Europe, där frågor från Peking, Peking + 5, lyfts fram och där
            regeringarnas genomförande av besluten kommer att utvärderas.
          </note>
          <note>
            Att Sveriges regering glömmer familjen blir vi gång på gång medvetna
            om. Kvinnor från Väst-,
          </note>
          <note>
            Central- och Östeuropa samt Nordamerika har under veckan formulerat
            gemensamma jämställdhetskrav för att påverka sina länders regeringar.
            Märkbart också i den ekonomiska debatten är att familjefrågorna
            lyfts starkare i jämställdhetsdiskussioner än på hemmaplan. Att
            det obetalda arbetet måste värderas ses som självklart i diskussionen.
          </note>
          <note>
            Med IT kommer vi att ha oanade möjligheter att kommunicera mellan
            kvinnor i världen och skapa nya arbetsmarknader. Utvecklingsmöjligheterna
            är stora.
          </note>
          <note>
            96 % av Internet finns i utvecklade länder, där 16 %
          </note>
          <note>
            av människorna bor. Europa bär ett speciellt ansvar för globaliseringen.
            Stimulansåtgärder måste sättas in för att göra IT-sektorn till
            en jämställd arbetsmarknad. Det är viktigt att kvinnorna formar
            framtidens
          </note>
          <note>
            IT-utbud i lika hög grad som männen. Det är också en väg att
            lösa unga kvinnors arbetslöshet.
          </note>
          <note>
            Det finns en fantasilöshet i vårt land när det gäller att inte
            ta till vara invandrarkvinnors resurser. Det gäller alla grupper,
            från akademiker till dem som saknar utbildning. Vi har en otrolig
            möjlighet att utnyttja den kunskap som finns om olika kulturer
            i vårt land. Det kan gälla utveckling av kommunikationer mellan
            länder eller företags möjligheter att skapa sig en exportmarknad.
            I stället väljer vi att passivisera. Ohälsotalen stiger och kostar
            pengar i stället.
          </note>
          <note>
            I betänkandet Välfärd vid vägskäl pekas det på att situationen
            för utomeuropeiska invandrare har särskilt låg sysselsättningsfrekvens.
            Situationen har försämrats mer för utomeuropeiska invandrare än
            för Sverigefödda under 1990-talet.
          </note>
          <note>
            Fru talman! Varken på Arbetsmarknadsdepartementet, Arbetsmarknadsstyrelsen,
            Arbetslivsinstitutet eller Närings- och teknikutvecklingsverket
            har man tillräckligt seriöst tittat på aspekten kvinnor och neddragningar
            av den offentliga sektorn under 1990-talet.
          </note>
          <note>
            Först den 4 februari 1999 tillkallade socialministern en kommitté
            för att göra ett välfärdsbokslut och se på
          </note>
          <note>
            90-talet. Detta slutar med att ge medborgarna uppdraget att själva
            prioritera. Välfärd vid vägskäl utser medborgarna till experter.
            Detta är gott och väl om också medborgarna ges instrumenten.
          </note>
          <note>
            Då svensk arbetsmarknad är starkt könssegregerad drabbar neddragningar
            inom sjukvård, omvårdnad, skolverksamhet, postkontor, domstolar,
            myndigheter osv. kvinnorna hårdast. En utvärdering måste göras
            kring konsekvenser av aspekten kvinnor och neddragningar inom
            den offentliga sektorn.
          </note>
          <note type="speaker">
            Anf. 375 BIRGITTA SELLÉN (c):
          </note>
          <note>
            Fru talman! Det ämne som jag har valt att tala om hade kunnat
            platsa under regionalpolitiken men det handlar också om arbetstrygghet.
            Därför valde jag att tala under trygghetsfrågorna.
          </note>
          <note>
            I partiledardebatten talade statsministern om hur bra det går
            för Sverige i dag, om att reallönerna stiger och arbetslösheten
            faller. Regeringen vill också utveckla friheten. "Frihet är att
            alla har rätt att välja", sade statsministern i ett replikskifte
            i går.
          </note>
          <note>
            Det låter bra men jag vet att många människor inte känner igen
            sig i den här beskrivningen. Tanken är fin och alla ska ju ha
            rätt att välja. Dessvärre har inte alla den friheten.
          </note>
          <note>
            Fru talman! Jag kan garantera att för medborgare i skogslänen
            är statsministerns ord bara en dröm som man kan hoppas blir verklighet
            någon gång i framtiden. Siffror kan man tolka som man vill. Så
            är det nog också när man tittar på arbetslöshetssiffror. Om jag
            ser på siffror för långtidsarbetslösa i Västernorrlands län och
            jämför siffrorna från december 1998
          </note>
          <note>
            med siffrorna från december 1999 kan jag konstatera att det har
            skett en ökning med 52 %. Liknande siffror finns vad gäller andra
            län. Bland ungdomar i åldern 16-24 år i Västernorrland är arbetslösheten
            väldigt hög, 6,2 %. Vilken framtidstro och trygghet känner de?
            De känner säkerligen inte att de har frihet att välja.
          </note>
          <note>
            Fru talman! Det går inte att begära att dessa människor ska hålla
            med statsministern om att "Sverige går bra". Med säkerhet undrar
            de: Var finns jobben?
          </note>
          <note>
            Vilka delar av Sverige är det som går bra?
          </note>
          <note>
            Ja, inte är det skogslänen, för där finns det en stor oro för
            framtiden. Det är många saker som måste samverka för att samhället
            ska må bra och "gå bra", som statsministern säger.
          </note>
          <note>
            I skogslänen är det av största vikt att virket kan forslas från
            skogen till förädlingsindustrin. Det kräver bra vägar. Så är dessvärre
            inte fallet i skogslänen.
          </note>
          <note>
            Vägarna har alldeles för låg bärighet, så låg bärighet att det
            skapar problem för skogsindustrierna. Eftersläpande underhåll
            av både belagda vägar och grusvägar ger höga merkostnader för
            trafikanterna. I
          </note>
          <note>
            Västernorrlands län är merkostnaden för skogsindustrin 170 miljoner
            kronor per år till följd av de dåliga vägarna.
          </note>
          <note>
            Vägarnas trafiksäkerhet är mycket dålig bl.a. genom att spårdjupen
            är för stora. Enligt Vägverkets bestämmelser får spårdjup inte
            vara mer än 1,7 centimeter men i skogslänen är de 3-6 centimeter.
            På en del ställen är de ännu större. Man kan t.o.m. ställa en
            läskburk i spåren.
          </note>
          <note>
            De här problemen, fru talman, föranleder SCA att säga att de
            inte ämnar investera mer förrän vägarna åtgärdats. Detta riskerar
            att få oöverskådliga effekter för arbetstillfällena i skogslänen.
            Jag kan nämna några: Skogsarbetarna blir utan jobb. Lastbilschaufförerna
            får inga transporter. Förädlingsindustrierna måste säga upp arbetare.
            Till detta kommer all kringverksamhet som också kommer att drabbas.
          </note>
          <note>
            Det är knappast trygghet och tilltro till svensk arbetsmarknadspolitik
            som berörda personer känner.
          </note>
          <note>
            Dessutom påverkas hela Sveriges ekonomi genom minskad export.
            Värt att nämna är att 17 % av Sveriges BNP kommer från skogen.
          </note>
          <note>
            Fru talman! Det är dålig arbetsmarknadspolitik att inte avsätta
            mer pengar till upprustning av skogslänens vägar. Det bör vara
            en nationell rättvisefråga att trafikanternas fordonskostnader
            är lika höga över hela landet. Ett ojämnt vägnät ger längre restider,
            minskad komfort, ökad bränsleförbrukning och ökat slitage på fordonen
            och orsakar fler trafikolyckor. Slitaget på fordonen och trafikolyckorna
            skapar visserligen arbetstillfällen - dels i bilverkstäder som
            får många fler bilar att reparera, dels på sjukhusen som får in
            många fler trafikskadade. Men jag tror inte att man i regeringen
            innerst inne tycker att det är sådana arbetstillfällen som ska
            prioriteras.
          </note>
          <note>
            Beträffande bilreparationer kan jag också nämna att Scania säljer
            1 % av sin lastbilstillverkning till
          </note>
          <note>
            Ådalen och 10 % av sina reservdelar. Det exemplet talar sitt
            eget tydliga språk om vägarnas standard. Det skapar även förståelse
            för SCA:s investeringsstopp.
          </note>
          <note>
            Fru talman! Om ett par månader ska vi här i kammaren fatta beslut
            om försvarets nedskärningar.
          </note>
          <note>
            Enligt förslaget kommer Västernorrland, som bekant, att tappa
            sina regementen. Löften har givits om att drabbade orter ska få
            kompensation i form av statliga jobb samt gynnsamma villkor för
            företagare som kan komma att etablera sig i länet. Men en förutsättning
            för att det ska fungera är att vägarna i Västernorrland rustas.
            Dessutom är det viktigt att Ådalsbanan rustas;
          </note>
          <note>
            detta för att knyta ihop Ostkustbanan med den nya, nyss påbörjade,
            Botniabanan. Det är viktiga arbetsmarknadspolitiska åtgärder som
            dels skapar arbetstillfällen, dels ger en framtidstro vad gäller
            norra Sverige.
          </note>
          <note>
            Fru talman! Med goda kommunikationer ökar möjligheterna att en
            del av dem som under de senaste
          </note>
          <note>
            30 åren har flyttat från Norrland kommer tillbaka samt att sörlänningar
            kan bli intresserade av att flytta till Norrland och till de andra
            skogslänen.
          </note>
          <note>
            Med goda kommunikationer menar jag också en utbyggnad av bredbandsnätet
            för att skapa möjligheter att arbeta var som helst i landet. Jag
            tror att många stressade storstadsbor skulle må väl av att flytta
            ut till en lugnare miljö i vacker natur, slippa stressen med krånglande
            pendeltåg och långa köer av bilar som spyr ut avgaser, få lägre
            bostadskostnader trots att boytan ökar och få andas frisk luft
            utanför husknuten.
          </note>
          <note>
            Det här är ingen dröm, utan det är en verklighet som kan bli
            sann för många fler än som i dag är fallet om bara regeringen
            är redo att satsa på att hela Sverige ska "gå bra".
          </note>
          <note type="speaker">
            Anf. 376 ANA MARIA NARTI (fp):
          </note>
          <note>
            Fru talman! Trygghet är ett av den svenska politikens honnörsord.
            Vi uttalar ofta detta ord med djup övertygelse om att vi då talar
            om det goda livet. Vi tänker sällan på den praktiska vardag som
            kan gömmas i och bakom detta ord. Vad betyder trygghet i dag?
            Vilken sorts trygghet önskar sig människorna runt omkring oss?
            Våra stora och små politiska visioner om befolkningens trygghet
            - står de verkligen i samklang med medmänniskornas längtan och
            drömmar?
          </note>
          <note>
            Jag vågar påstå att bara ordet trygghet inte längre räcker till,
            om vi vill nå fram till dem vi är sända att representera. Jag
            vågar påstå att vi tvingas lägga andra ord bredvid den etablerade
            politiska formeln för att fylla den med skapande liv; annars riskerar
            vi att tömma ordet på innehåll.
          </note>
          <note>
            "Trygghet med värdighet" är kanske den bästa benämningen på det
            som jag vill tala om. Och detta uttryck växer ur en äkta socialliberal
            tanke. Vad jag menar är att man under de gångna årtiondena litade
            för mycket på en trygghet som planerades och genomfördes i stora
            offentliga system och att den lilla människan fick en ibland t.o.m.
            mycket generös materiell trygghet - men inget utrymme för egna
            initiativ, egna handlingar, egna ställningstaganden. Då var också
            friheten mycket begränsad för denna lilla människa. Och jag tvivlar
            på att ett liv är värdigt och anständigt för den som inte har
            frihet att själv ta ställning, att agera på egen hand.
          </note>
          <note>
            Jag ska nöja mig med att tala om dem som under lång tid eller
            under hela sin tillvaro i Sverige har varit arbetslösa. Materiell
            trygghet har de haft och har de -
          </note>
          <note>
            men är denna trygghet värdig, anständig?
          </note>
          <note>
            Tidigare hamnade dessa människor i en rundgång av åtgärder och
            kurser, gång på gång följda av tom och isolerad passivitet. Detta
            kunde knappast kallas för anständig och värdig trygghet.
          </note>
          <note>
            Vi måste komma ihåg att nästan alla grupper i vårt samhälle har
            rätt att ta aktiv del i diskussioner, planer och beslut som gäller
            den egna vardagen. Fångarna på våra fängelser har förtroenderåd
            där de kan lägga fram sina ståndpunkter och försvara sina intressen.
          </note>
          <note>
            Elever och föräldrar uppmuntras att engagera sig i skolornas
            styrning. Studenterna får plats i högskolornas och universitetens
            styrelser. Men de långvarigt eller permanent arbetslösa har hittills
            aldrig haft del i planering och genomförande av åtgärder som direkt
            rör det egna livet.
          </note>
          <note>
            Nu äger stora förändringar rum i arbetsmarknadspolitiken, och
            just därför vill jag ställa följande fråga:
          </note>
          <note>
            Vilken del i själva förändringsprocessen får de som omedelbart
            berörs av dessa förändringar? Jag tror att de får en mycket liten
            del i den processen.
          </note>
          <note>
            En del tankar som ligger bakom de här förändringarna i arbetsmarknadspolitiken
            är mycket sunda.
          </note>
          <note>
            En neddragning av arbetsmarknadsåtgärderna såsom skett under
            hösten och som sker i dag är sund. Senast i december 1999 kom
            en rapport från Institutet för arbetsmarknadspolitisk utvärdering,
            och där dras mycket drastiska slutsatser. För varje 100-tal fall
            av subventionerad sysselsättning - ALU, API, ungdomsprogram, beredskapsarbete,
            akademikerpraktik och invandrarpraktik - försvann mellan 60 och
            70 vanliga jobb. En minskning av åtgärderna är alltså nödvändig.
          </note>
          <note>
            Men den nya situationen är inte alls så problematisk. I praktiken
            försvinner den berömda bortre parentesen, men ingen har förvarnat
            de människor som på en gång ska stå där utan arbetslöshetsersättning
            om att denna bortre parentes ska försvinna.
          </note>
          <note>
            En rad mycket stora förändringar följer nu i arbetsmarknadspolitiken.
            Detta är nödvändigt, men vilken roll har de arbetslösa själva
            i förändringen?
          </note>
          <note>
            Vad betyder det konkret när AMS och Näringsdepartementet beskriver
            den nya politiken och framhåller att "åtgärder för de som har
            svårast att få ett arbete förstärks" eller att "nya sätt prövas
            när det gäller att förmedla arbete till invandrare"?
          </note>
          <note>
            Jag undrar om inte de nya planerna lider av en av arbetsmarknadspolitikens
            kroniska sjukdomar: att behandla arbetslösa som objekt som utplaceras
            och att betrakta dem som ting som ska sättas hit eller ställas
            dit, utan att man över huvud taget bryr sig om deras bakgrund,
            önskningar och egna planer. Jag tror därför att vi behöver ändra
            själva rollerna för folk som är aktiva i arbetsmarknadssammanhang.
          </note>
          <note>
            Det är gott om honnörsord om delaktighet och individuella handlingsplaner
            i kommunerna och på arbetsförmedlingarna, men de långvarigt eller
            permanent arbetslösa hamnar fortfarande i det passiva objektets
            ställning. Därför vill jag ta upp några förslag.
          </note>
          <note>
            T.ex. borde mottagare av socialbidrag eller andra former av stöd
            få sätta in extrainkomster från betalda uppdrag på särskilda kompetenskonton.
            Sparade belopp skulle inte utnyttjas för privatkonsumtion utan
            bara för investering i ett nytt professionellt liv. Jag har skrivit
            mycket längre om detta i en enskild motion.
          </note>
          <note>
            Det behövs också andra former av åtgärder. Det behövs aktivitetscentrer
            som de långtidsarbetslösa själva driver, kanske på entreprenad.
            Utan att vi ger denna aktiva roll till de arbetslösa själva kommer
            vi inte att lösa detta problem. Trygghet med värdighet åt de långtidsarbetslösa
            är en viktig demokratifråga i dag.
          </note>
          <note type="speaker">
            Anf. 377 GÖTE WAHLSTRÖM (s):
          </note>
          <note>
            Fru talman! Under veckan har vi i en idrottslig återblick kunnat
            se tillbaka på Sverige som en ledande och framgångsrik idrottsnation.
            Under ett helt århundrade har Sverige gjort sig känt för kompetens
            och framtidstro inom idrottens område. Många var de idrottspersonligheter
            som nu premierades och fick sina framgångar belysta. Jag vill
            passa på tillfället att personligen från denna talarstol tacka
            aktiva och ledare för många fina upplevelser.
          </note>
          <note>
            Under många år har Sverige också varit en ledande nation inom
            arbetsmiljöområdet. Stora framgångar har kunnat skördas, och vinster
            har kunnat tas ut i form av produktionsframgångar för företagen
            och minskad ohälsa för de anställda. Sverige och den svenska arbetsmarknaden
            har setts som föredömen i världen. Skyddsombud har utbildats,
            partsgemensamma grupper har inrättats och olika samhällsorgan
            har byggts upp, allt i syfte att skapa förutsättningar för det
            goda arbetet och arbete i en skadefri arbetsmiljö.
          </note>
          <note>
            Sedan mitten av 90-talet har situationen förändrats. Fackliga
            organisationer men också Arbetarskyddsstyrelsen, försäkringskassor
            m.fl. har larmat om förändrade attityder. Många åberopar naturligt
            nog, som tidigare har skett här i kammaren, det försämrade arbetsmarknadsläget
            som ett skäl till förändringen. Skyddsombuden har i takt med att
            arbetsmarknadsläget blivit sämre marginaliserats, och skyddsfrågorna
            har lyfts bort från debatten, trots en förändrad lagstiftning
            om internkontroll m.m. För att använda idrottstermer kan sägas
            att teknik, taktik och träningspass har försvunnit.
          </note>
          <note>
            Många påstod att de gamla arbetsmiljöerna förbättrats på ett
            sådant sätt att skyddsombudsorganisationen överlevt sig själv.
            Den nya arbetsmarknaden skulle vara självsanerande inom området.
          </note>
          <note>
            Fru talman! I dag kan utläsas resultatet av 90-
          </note>
          <note>
            talets missar inom arbetsmiljöområdet. Larmsignaler kommer om
            såväl kvarstående gamla arbetsmiljöproblem som problem kopplade
            till den nya arbetsmarknaden. Landets försäkringskassor konstaterar
            att graden av sjuklighet och komplexiteten har ökat bland de sjukskrivna.
            Detta vidimeras också av fackliga organisationer och ses som ett
            resultat av den negativa utvecklingen inom arbetsmiljöområdet.
          </note>
          <note>
            De signaler som i dag kommer om utbrändhet och psykosociala problem
            på arbetsplatserna, främst inom offentlig verksamhet men också
            från många andra verksamhetsområden, måste tas på största allvar.
          </note>
          <note>
            Sverige och svensk arbetsmarknad har inte råd att genom arbetssjukdomar
            och skador avvara kompetens och arbetskraft.
          </note>
          <note>
            Ett vanligt förekommande resonemang bland såväl drabbade som
            övriga sakkunniga är att arbetstempot under senare delen av 90-talet
            inneburit svåra påfrestningar för många. Sjukfrånvaron har utbytts
            mot sjuknärvaro, innebärande att mottagligheten för arbetsmiljöproblem
            markant ökat. I skriften Rapport från arbetsmarknaden, utgiven
            av SAF, säger man att sjukskrivningarna kostar lika mycket som
            sjukvården.
          </note>
          <note>
            Man drar utifrån detta förhållande vissa slutsatser.
          </note>
          <note>
            Slutsatsen att sjukskrivningarna kan ha samband med arbetsmiljön
            viftas dock bort av arbetsgivarföreningen. Det är beklagligt,
            men ändå ganska symtomatiskt för de senaste årens hantering av
            frågan.
          </note>
          <note>
            En viktig del i begreppet "det goda arbetet" utgörs också i stor
            utsträckning av möjligheten att ha inflytande över och kunna påverka
            sin arbetssituation.
          </note>
          <note>
            Detta framgick med all tydlighet vid morgonens möte i Riksdagsrestaurangen,
            där Folkhälsoinstitutet informerade om forskningsresultat inom
            området.
          </note>
          <note>
            Under gårdagens partiledardebatt kunde skönjas en annan och bredare
            syn vad gäller insikten av en god arbetsmiljö, bättre än vad SAF
            gör gällande.
          </note>
          <note>
            Detta förhållande stärker mig i tron att en bred förankring kan
            skapas för en radikal förändring. För att
          </note>
          <note>
            Sverige återigen ska bli en ledande nation inom arbetsmiljöområdet
            krävs stora och breda åtgärder, åtgärder med en bred förankring
            i samhället.
          </note>
          <note>
            För att skapa ett bättre förebyggande arbete krävs ett återupprättande
            av den lokala skyddsombudsorganisationen. Utbildningsinsatser
            måste till samtidigt som incitament måste skapas bland arbetsmarknadens
            parter för att få i gång processen. Arbetsskadeförsäkringen måste
            reformeras på ett sådant sätt att ansvarsförhållandet klargörs,
            samtidigt som bevisreglerna ses över rörande framför allt arbetsrelaterade
            sjukdomar m.m. Rehabiliteringsarbetet måste ses över för att återskapa
            möjligheter för många att återgå till arbete och den sociala gemenskap
            som finns inom arbetslivet. Arbetsorganisationer måste skapas
            så att dessa minimerar risken för ohälsa genom bl.a. stress och
            utbrändhet.
          </note>
          <note>
            Fru talman! På flera av dessa områden har regeringen tagit initiativ,
            vilket är bra. Det är dock viktigt att dessa initiativ snarast
            övergår i beslut och handlingsplaner. En viktig del i detta arbete
            är att ge snabba och klargörande signaler till de berörda. Det
            gäller arbetsmarknadens parter liksom alla de människor som i
            dag finns ute i arbetslivet och som känner oro inför framtiden.
            Min förhoppning är därför att regering och riksdag klarare signalerar
            om framtidens arbetsmarknad som det goda arbetet, där alla ska
            känna trygghet och styrka.
          </note>
          <note>
            Anf. 378 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! Jag vill tacka Göte Wahlström för det tal som han
            har hållit här. Det var väldigt mycket i mitt anförande som var
            samstämmigt med Göte
          </note>
          <note>
            Wahlströms anförande, och jag undrar: Kan Göte
          </note>
          <note>
            Wahlström då som socialdemokrat vara med och påverka starkare
            så att vi kan bryta upp den starkt segregerade arbetsmarknaden?
            Det är ju i hög grad kvinnor som blir utbrända, inte minst kvinnor
            som arbetar inom offentlig sektor. Betänkandet Hälsa på lika villkor,
            som Göte Wahlström också relaterar till, påtalar den här problematiken.
          </note>
          <note type="speaker">
            Anf. 379 GÖTE WAHLSTRÖM (s) replik:
          </note>
          <note>
            Fru talman! Min erfarenhet av arbetsmarknaden och de kontakter
            jag har med framför allt fackliga organisationer gör naturligtvis
            att jag som partipolitiskt aktiv är beredd att också i de fackliga
            sammanhangen bryta upp och hitta formerna för en arbetsmarknad
            som innebär en större delaktighet och en större kontakt också
            mellan könen, samt att se över hur arbetsmarknaden och de olika
            arbetsrollerna ska se ut i framtiden.
          </note>
          <note type="speaker">
            Anf. 380 ROLF GUNNARSSON (m):
          </note>
          <note>
            Fru talman! Vad jag förstår har jag hamnat som siste talare innan
            utbildningsblocket startar, ett block som självklart finns under
            rubriken "Trygghet". Det är också svårt att drygt en vecka före
            debatten tala om för Kammarkansliet vad man tänker tala om. Jag
            hade i alla fall det problemet.
          </note>
          <note>
            På en vecka hinner mycket hända, och eftersom jag sitter med
            i ett utskott som inte förekommer så ofta i kammaren blir besöken
            i talarstolen inte så många, så man känner att hjärtat är fullt
            av saker man vill tala om på de åtta minuter man har tilldelats.
          </note>
          <note>
            Jag sitter alltså med i försvarsutskottet, och försvarsdebatten
            förs ju just nu i landet, även om i alla fall två partier av förståeliga
            skäl helst inte tycks vilja ha någon försvarsdebatt alls. Försvarsdebatten
            förs ju intensivt i stugorna, och för att börja med den delen
            kan man komma in på rubriken "Frågor om trygghet"
          </note>
          <note>
            och kan då konstatera att i alla fall i den del av landet där
            jag bor - jag representerar Dalarnas län - finns det en stor oro
            och en stor otrygghet just nu som gäller vad som håller på att
            hända med det svenska försvaret; detta efter det förslag som Centerpartiet
            och Socialdemokraterna har lagt fram i vilket man tänker lägga
            10 % av landets yta utan fredsförband och utan militär närvaro.
          </note>
          <note>
            Fru talman! En sak har slagit mig, och en sak undrar jag över
            när det gäller just försvaret och det förslag vi i dag har startat
            arbetet med i försvarsutskottet: Om nu, som skett, de båda partierna
            i riksdagsgruppen har sagt ja till det här förslaget, varför vill
            då inte politikerna från de här två partierna stå för det här
            förslaget? Det är en sak som förvånar mig oerhört. Om jag som
            moderat har en viss politik i en viss fråga så står jag för det.
            Jag är också landstingspolitiker. Om jag, för att ta ett konkret
            exempel, som landstingspolitiker hemma tycker att landstinget
            i
          </note>
          <note>
            Dalarna endast ska syssla med sjukvård, då står jag för den politiken
            även utåt, även om det blåser, även om insändarna kommer och även
            om de anonyma insändarna kommer. Jag skyller inte på något annat
            parti, utan jag står för den politiken. Varför gör inte socialdemokrater
            och centerpartister det i den här debatten om det som av Tidningarnas
            Telegrambyrå kallas slakten av det svenska försvaret? Det är säkert
            en fråga som förblir obesvarad, men den finns där, och det är
            också en fråga om trygghet. Det är inte
          </note>
          <note>
            EMU som man vill prata om hemma på gatorna; det är försvaret,
            i alla fall i mitt län.
          </note>
          <note>
            Nu ska jag ta upp något helt annat, också under rubriken "Trygghet".
            Jag ska, fru talman, hoppa över till en annan fråga, och jag ska
            inleda med att citera statsminister Göran Persson, som i går förmiddag
            sade exakt så här i denna talarstol, citerat ur snabbprotokollet:
            "Ja, vi har kunnat förbättra pensionerna."
          </note>
          <note>
            Förbättra pensionerna, var det alltså han sade. Jag förknippar
            ordet "förbättra" med att någon får det bättre, och om pensionerna
            förbättras så blir det mera i plånboken. Det måste väl bli så;
            jag tänker väl inte fel då? Om det blir en förbättring av pensionerna,
            då måste det tolkas så att det blir mera pengar. Eftersom jag
            inte har haft möjlighet att följa hela den här debatten, bl.a.
            på grund av utskottsarbete, vet jag inte om frågan har tagits
            upp tidigare, men egentligen spelar det ingen roll. Den här typen
            av frågor kan man ta upp flera gånger.
          </note>
          <note>
            Jag vill ta upp det här med pensionerna och Göran
          </note>
          <note>
            Perssons s.k. förbättring.
          </note>
          <note>
            Jag vet inte om alla här i kammaren - det kanske är så - har
            fått brev och samtal i frågan, men jag har fått många reaktioner
            de senaste dagarna från en stor grupp pensionärer som på sin första
            pension för århundradet fått sänkt lön, eller sänkt pension om
            man så vill. Vi har också, exempelvis i gårdagens Expressen, kunnat
            ta del av några som drabbats och som troligtvis inte känner igen
            statsministerns ord om förbättring. I Expressen står bl.a. detta:
            Signaturen
          </note>
          <note>
            Sandberg i Uppsala tackar Göran Persson för att han fick 3 kr
            i påslag. Skribenten Rune Englund fick en höjning med 78 kr, men
            det blev minus innan pengarna nådde honom på kontot. Lena i Härnösand
            fick
          </note>
          <note>
            8 kr och Sune Brolin fick 19 kr i höjning. Detta stod alltså
            i gårdagens Expressen.
          </note>
          <note>
            Jag har ställt en fråga till finansministern i samma ärende den
            här veckan eftersom jag har fått två konkreta exempel från mitt
            hemlän där det också blivit
          </note>
          <note>
            70-80 kr minus i plånboken efter den s.k. höjning som statsministern
            i går kallade förbättring. Jag fick i dagens post ett klipp från
            en dalatidning där det berättas om ett par där damen fick 10 kr
            i påslag.
          </note>
          <note>
            Jag vet förstås varför det har blivit så här. Det är skattehöjningar
            det beror på. I fallet Dalarna är det landstinget som har höjt.
            Där har socialdemokrater och vänsterpartister höjt skatten med
            50 öre. Detta slår förstås hårt mot pensionärerna. Det slår lika
            hårt mot barnfamiljerna, som får den barnbidragshöjning som har
            klubbats i denna sal uppäten av skattehöjningen. Det finns kanske
            anledning att komma tillbaka till det här ämnet då frågan om fastighetsskatten
            kommer upp på riksdagens bord.
          </note>
          <note>
            Det ses säkert som egoistiskt om jag tar upp att min mor, som
            arbetat som sjukvårdsbiträde i hela sitt liv och slitit ut sig
            inom långvården, kvitterade ut 9
          </note>
          <note>
            svenska kronor i ökning av sin pension. Hon hälsar och tackar
            statsministern!
          </note>
          <note>
            Det här är frågor som passar under dagens rubrik
          </note>
          <note>
            "Frågor om trygghet".
          </note>
          <note>
            Fru talman! Var går gränsen mellan regionalpolitik och trygghet?
            Det är svårt att säga. Jag har i varje fall inte kunnat ange någon
            riktig gräns. Men Dalarnas län, som jag representerar, har åter
            hamnat på en otäck medaljplats då det gäller befolkningsutvecklingen.
            Det gäller en medalj som ingen vill ha. Minus
          </note>
          <note>
            2 171 personer år 1999 är en siffra som åter oroar.
          </note>
          <note>
            Alla 15 av länets kommuner visar på minus. Det här med att hela
            landet ska leva har vi lite svårt att fatta uppe i Dalarna.
          </note>
          <note>
            Vi har också en stor arbetslöshet. I december kom rapporten om
            att den öppna arbetslösheten ökade -
          </note>
          <note>
            precis som en talare från Västernorrland sade alldeles nyss -
            och likaså ökade antalet långtidssjukskrivna, enligt de officiella
            siffrorna. En kommun, Älvdalen, den nordligaste kommunen, rapporterar
            en arbetslöshet på 14,5 %. Då är det knappast någon tröst att
            det var en minskning från 15,1 %. Det är i varje fall långt, långt
            ifrån de mål som regeringen har satt upp.
          </note>
          <note>
            Problemen är alltså stora, och staten har knappast gjort något
            positivt då det gäller de statliga jobben i
          </note>
          <note>
            Dalarna. Bara i residensstaden Falun har tusentals statliga jobb
            försvunnit genom centraliseringar och regionaliseringar där inte
            vårt län har varit målet men där länet har drabbats. Det finns
            en regional obalans.
          </note>
          <note>
            Det är i mycket en trygghetsfråga i vad som kan kallas regionalpolitiken.
            Det har sagts många gånger i dag att hela Sverige inte mår bra.
            Det växer så det knakar i storstadsområdena. Men från mitt hemlän
            tvingas folk flytta, och det är oroande.
          </note>
          <note>
            Fru talman! Detta var några av de frågor som i mina ögon handlar
            om trygghet. Det finns alltså en stor oro. Jag håller på med försvarsfrågor,
            och jag ser hur storstäderna växer. Jag kan ta exemplet med den
            brigad som i dag finns i Kungsängen men som man föreslår ska läggas
            ned. När det sker någonting i storstaden kommer det genast ett
            förslag om ersättningsjobb. Man föreslår att SWEDINT, dvs. den
            internationella utbildningen inom försvaret, ska flyttas till
          </note>
          <note>
            Kungsängen. Det görs oavsett att det handlar om en investering
            på närmare 400 miljoner kronor.
          </note>
          <note>
            När det gäller storstäderna är 400 miljoner inte så mycket. För
            de förband som tidigare diskuterats som finns i Västernorrland
            och även i mitt hemlän handlar det om några miljoner, men då blir
            det negativt besked i försvarsuppgörelsen. Det är svårt att tala
            om att minska politikerföraktet när man ser på läget i Ängelholm.
            Där har vi ett nybygge som jag besökte för ett tag sedan där byggbarackerna
            står kvar. Det är ett bygge som kostade närmare 500 miljoner kronor
            som nu ska avvecklas. Jag tror att det är svårt att diskutera
            politikerförakt i den delen. Det kommer att öka.
          </note>
          <note>
            Jag skulle kunna ta upp många frågor, men talartiden är kort.
            När man sällan står här i talarstolen har man mycket på hjärtat.
            Bensinskattehöjningarna slår hårt mot den glesbygd som jag kommer
            ifrån. Det skulle också vara intressant att diskutera polisbristen,
            men det får bli en annan gång.
          </note>
          <note type="speaker">
            Anf. 381 BIRGITTA SELLÉN (c) replik:
          </note>
          <note>
            Fru talman! Jag förstår inte Rolf Gunnarssons påstående om försvarsuppgörelsen
            att Socialdemokraterna och Centerpartiet inte står för uppgörelsen.
            Som centerpartist kan jag säga att när nedskärningarna ska genomföras
            reagerar naturligtvis människor negativt.
          </note>
          <note>
            Det är helt naturligt. Så är fallet i mitt hemlän, där allt med
            regementen skärs bort. Men nog har jag trots det stått för uppgörelsen.
            Jag kan inte förstå påhoppet från Rolf Gunnarsson att vi från
            Socialdemokraterna och Centerpartiet inte står för uppgörelsen.
            Jag kan svara för att Centerpartiet står för den.
          </note>
          <note type="speaker">
            Anf. 382 ROLF GUNNARSSON (m) replik:
          </note>
          <note>
            Fru talman! Då kanske Birgitta Sellén är ett föredöme för Centerpartiet.
            I den hätska debatt som Centerpartiet har drivit har man bl.a.
            gjort av med pengar här i kammaren. Bara i dag har jag hört flera
            gånger om de sköna miljarder som ska gå till vården. Men i debatten
            har man inte ställt sig upp och talat om hur det ska genomföras.
          </note>
          <note>
            Det är bra att Birgitta Sellén nu säger att Centerpartiet exempelvis
            vill lägga ned förbandet i Sollefteå. Det tror jag är klargörande
            uppe i Västernorrland, som Birgitta Sellén kommer ifrån. Likaså
            bekräftar
          </note>
          <note>
            Birgitta Sellén Centerpartiets raka inställning till att
          </note>
          <note>
            Dalregementet ska läggas ned.
          </note>
          <note type="speaker">
            Anf. 383 BIRGITTA SELLÉN (c) replik:
          </note>
          <note>
            Fru talman! Ibland handlar det inte om vad man innerst inne i
            hjärtat vill utan vad man ser som realistiskt. Rolf Gunnarsson
            nämnde de 8 miljarderna. Vi ser det som en förmån att vi har kunnat
            få loss det till sjukvård. Där behöver vi verkligen pengarna.
            Alla är i varje fall rörande överens om att vi måste skära i försvaret.
            Det är givetvis inte roligt när man kommer från en drabbad ort.
            Men ibland får man som politiker även ta de tråkiga bitarna.
          </note>
          <note type="speaker">
            Anf. 384 ROLF GUNNARSSON (m) replik:
          </note>
          <note>
            Fru talman! Det hedrar i varje fall Birgitta Sellén att hon här
            rakryggat står upp och säger att hon vill lägga ned förband.
          </note>
          <note>
            I debatterna har Centerpartiet haft förmågan att säga att man
            satsar de här pengarna. Nu finns det inga pengar den här mandatperioden.
            De pengar till vården som man talar om - de pengar som har nämnts
            många gånger i dag från talarstolen - kommer nästa mandatperiod.
            Då får vi se hur majoritetsläget ser ut i Sveriges riksdag. Det
            är ett önsketänkande som kommer från partierna.
          </note>
          <note>
            Jag tycker att det hedrar Birgitta Sellén att säga att hon tycker
            att förbandet ska läggas ned i Sollefteå och att man ska lägga
            ned regementet i Falun. Det klara beskedet har vi inte fått tidigare
            från Centerpartiet. Jag tackar för det. Det är mycket rakryggat
            av
          </note>
          <note>
            Birgitta Sellén.
          </note>
          <note type="speaker">
            Anf. 385 BEATRICE ASK (m):
          </note>
          <note>
            Fru talman! När vi så här efter ledigheter återupptar arbetet
            här i kammaren har vi med oss intryck och erfarenheter av många
            möten i stället för sammanträden. Det är möten med människor som
            inte dagligdags ägnar sig åt politik. Jag är förvånad och kanske
            lite skrämd över att så få av kammarens ledamöter har tagit upp
            det som oroar många och som många pratar om åtminstone med mig,
            nämligen skolan.
          </note>
          <note>
            Många föräldrar, elever och lärare är allvarligt bekymrade och
            missmodiga. Alla vet hur viktigt det är med bra utbildning. Många
            frågar sig om skolan kan lyckas tillräckligt väl med sina uppgifter.
            Larmrapporterna gör att man som förälder känner osäkerhet och
            otrygghet. När man dessutom för några dagar sedan kunde läsa att
            Lärarförbundet har gjort en undersökning som visar att nio av
            tio skolledare inte anser att deras skola klarar kravet att alla
            elever ska vara godkända eller behandlas bra är det uppenbart
            att vi också här i riksdagen måste reagera.
          </note>
          <note>
            Från moderat sida har vi sagt det många gånger tidigare. Vi begärde
            och fick också en särskild debatt om skolan i höstas. Men det
            händer ju ingenting.
          </note>
          <note>
            Regeringen tar med sin propositionsförteckning vad gäller skolområdet
            inte dessa problem på allvar. Någon skolminister kan jag inte
            skymta i salen, och jag vet egentligen inte vem som här och nu
            kan svara på hur eller om regeringen över huvud taget avser att
            göra någonting för att ta itu med bristerna i den obligatoriska
            grundskolan. Det är möjligen Inger Lundberg, som borde få en eloge
            som jourhavande socialdemokrat i många av dessa debatter, som
            kan ta upp något av det som eventuellt inte är aviserat och som
            ändå uppenbarligen behövs.
          </note>
          <note>
            Som det är just nu med den svenska grundskolan kan vi inte ha
            det. Jag ska inte upprepa allt som sades i kammaren här i höstas
            eller i debatten i december.
          </note>
          <note>
            Men sådana rapporter som den Skolverket lämnat måste vi ta på
            allvar. Att 20 % av eleverna lämnar grundskolan utan fullständigt
            betyg kan helt enkelt inte accepteras.
          </note>
          <note>
            I den rapport som kommittén om ett välfärdsbokslut kom med häromdagen
            är ett genomgående tema synpunkten att vi fattar många beslut
            utan att ha underlag och fakta med oss. Man är förvånad över det
            och säger att det behöver undersökas mer och att man måste ta
            fram bättre underlag.
          </note>
          <note>
            Vi har fakta på bordet när det gäller kunskapsresultaten i grundskolan.
            Vi har undersökning efter undersökning, och resultaten är otillräckliga
            för många elever. Men regeringen gör ingenting.
          </note>
          <note>
            I stället är skolministern fullt upptagen med att diskutera taxorna
            i barnomsorgen. Det är en viktig fråga. Men att eleverna lär sig
            något i skolan är ju viktigare. Skolan och kunskapsinvesteringarna
            borde vara skolministerns främsta uppgift. Vi har långsiktiga
            och allvarliga problem på det här området.
          </note>
          <note>
            Vi kan jämföra med Finland. Det är inte alltid vi gör det. Det
            ligger väl för nära. De här länderna satsar ungefär lika mycket
            på utbildningen, men andelen högskolestuderande i Finland och
            Sverige skiljer sig.
          </note>
          <note>
            I Sverige ligger andelen bland de lägsta i OECD-
          </note>
          <note>
            länderna medan den i Finland ligger bland de högsta.
          </note>
          <note>
            Siffran för hur många som studerar vidare på högskolenivå var
            i slutet av 90-talet 67 % för Finland men bara 35 % för Sverige.
            I Finland tar 80 % slutexamen mot bara 60 % i Sverige. I Sverige
            råder nu den unika situationen att de äldre har längre utbildning
            än sina barn. I Finland är situationen annorlunda.
          </note>
          <note>
            Man kan fråga sig om Socialdemokraterna tycker att detta är tillfredsställande.
            Visar inte resultaten i
          </note>
          <note>
            Finland att vi i Sverige har någonting att lära? Vi svenskar
            är ju knappast dummare än finnarna. Borde inte skolministern ägna
            lite kraft åt att analysera vad som kan göras åt våra otillräckliga
            resultat?
          </note>
          <note>
            Jag tycker att jämförelsen mellan svensk och finsk utbildningspolitik
            är intressant liksom jämförelser med andra länder. I Finland är
            det t.ex. fint att ta examen. I Sverige har vi ingen studentexamen
            kvar, och risken är stor att det förslag som ska komma - det har
            man lovat - kan bli för svagt. I Sverige har skolan mer och mer
            blivit en plats för omsorg och social fostran i stället för skola
            i regelrätt mening. Svenska skolforskare har nu börjat larma om
            det man kallar för snällfällan som gör att ingen på allvar tar
            itu med enskilda elevers och skolors problem när det gäller att
            nå målen.
          </note>
          <note>
            Vi moderater har lagt fram mängder av förslag.
          </note>
          <note>
            Syftet med många av dem är att upprätta skolan som en professionell
            institution för lärande, och det behövs. Det är många som längtar
            efter det. Därför blir det trist när det enda som just nu händer
            på regeringsnivå när det gäller skolan är att den socialdemokratiska
            partistyrelsen diskuterar ett förbud för utvecklingen av friskolor.
          </note>
          <note>
            Om friskolorna hade varit totalt misslyckade när det gäller utbildningskvalitet
            hade jag förstått resonemangen. Men elever i friskolor lär sig
            inte mindre än elever i kommunala skolor. Det finns ingenting
            som tyder på att undervisningen i friskolor skulle vara sämre
            eller på något sätt skadlig för eleverna. Tvärtom trivs eleverna.
            De lär sig mycket, och föräldrarna är oftast rätt nöjda. Även
            lärarna trivs i friskolor.
          </note>
          <note>
            Jag kan inte uppfatta den här politiken som någonting annat än
            ett ideologiskt halmstrå. Eftersom friskolor möjligen lyckas bättre
            än en del andra skolor ska de helst förbjudas. Om allmänheten
            inte har något alternativ att jämföra med märks inte svagheterna,
            kan man tänka. Men det är kortsiktigt tänkt. Det är lika dumt
            som att föreslå en återgång till livsmedelsransonering därför
            att folk handlar olika mycket och väljer olika varor.
          </note>
          <note>
            Jag anser att alla människor behöver en god och likvärdig grundutbildning.
            Det är vår uppgift i riksdagen att säkra tillgången på det till
            varje elev. För närvarande är det uppenbart att många barn och
            ungdomar i Sverige inte får den utbildning som de kommer att behöva
            och som de borde ha rätt till.
          </note>
          <note>
            Vi moderater kommer att ägna den här mandatperioden åt att med
            kraft värna grundskolans kvalitet.
          </note>
          <note>
            Vi vill höja ribban, inte sänka den. Vi vill att alla ska kunna
            hänga med på vägen mot kunskapssamhället.
          </note>
          <note>
            Men det kräver tilltro till varje elevs förmåga, respekt för
            individerna och ett bejakande av kreativitet och mångfald, sådant
            som i dag saknas i den förda utbildningspolitiken. Den fråga som
            hänger i luften är naturligtvis: Vad tänker Socialdemokraterna
            egentligen göra för eleverna i grundskolan?
          </note>
          <note type="speaker">
            Anf. 386 INGER LUNDBERG (s) replik:
          </note>
          <note>
            Fru talman! Vi har att lära av andra, och andra har att lära
            av oss. Det finns oerhört mycket att vara stolt över i den svenska
            skolan, t.ex. goda kunskaper i modersmålet och mycket goda kunskaper
            i engelska.
          </note>
          <note>
            En senare jämförelse har visat betydligt förbättrade kunskaper
            i matematik. Skolministern tar initiativ på område efter område.
            Det handlar om stöd till elever med särskilda behov i gymnasieskolan
            och etappindelning av kärnämnen. Det handlar om skollagsöversyn,
            om stöd till skolledarna och om en ordentlig analys av resurserna
            för barn med särskilda behov.
          </note>
          <note>
            Jag träffar också många föräldrar som bryr sig om den svenska
            skolan. Det är väldigt många som är nöjda och tycker att deras
            skola är bra. Men det finns också föräldrar som oroas. Vi har
            anledning att se till att den svenska skolan är bra, blir bättre
            och fyller den uppgift den har i kunskapssamhället.
          </note>
          <note type="speaker">
            Anf. 387 BEATRICE ASK (m) replik:
          </note>
          <note>
            Fru talman! Det är klart att det finns många resultat som är
            goda, Inger Lundberg. Där kan vi vara nöjda. Det är inte det som
            är problemet. 20 % av eleverna kommer inte ut ur grundskolan efter
            nio år med tillräckliga resultat. För invandrareleverna är det
            oftast en katastrof. De hamnar verkligen på efterkälken. Det visar
            undersökningarna. Det gäller i grundskolan. Huvuddelen av de förslag
            som Inger Lundberg tog upp gäller gymnasieskolan som också har
            havererat.
          </note>
          <note>
            Så sent som i dag kunde vi läsa att de flickor som misslyckas
            i gymnasiet och hoppar av inte ens har tilltro till att söka jobb
            och hamnar vid sidan av. Efter ett par år är många av dem totalt
            utslagna från arbetsmarknaden. Nu måste vi naturligtvis ta tag
            i grundproblemen i grundskolan, och där finns det inga förslag
            från skolministern.
          </note>
          <note>
            Min fråga är återigen: Kommer det något? Tänker ni ta tag i det
            här i stället för att säga att mycket är bra? Det kan ju omöjligen
            vara bra om var femte elev lämnar skolan utan att nå nivån Godkänd
            i grundläggande ämnen.
          </note>
          <note type="speaker">
            Anf. 388 INGER LUNDBERG (s) replik:
          </note>
          <note>
            Fru talman! Ingen politiker ska någonsin vara nöjd så länge inte
            alla barn mår bra i skolan och utvecklas i skolan. Lika klart
            är att vi ska orka se den komplexa verklighet som skolan arbetar
            i. Nu arbetar skolan med många barn som inte ens är födda i vårt
            land och behöver ett massivt stöd. Därför var det allvarligt när
            kommunerna under de tuffa sparåren tvingades skära ned på resurserna
            för barn med särskilda behov. Därför är det allvarligt när ett
            parti som
          </note>
          <note>
            Moderaterna å ena sidan har en retorik i talarstolen om stöd
            och insatser på grundskolesidan men å andra sidan rycker undan
            de resurser som är nödvändiga om man ska kunna rikta resurser
            till de 20 % av barnen som har de största behoven.
          </note>
          <note>
            Skolverket är väldigt tydligt i sin del av välfärdsrapporten.
            Det är de mest utsatta barnen som är mest beroende av resurser.
            Vi får inte sänka skatten på bekostnad av de barn som har det
            jobbigast.
          </note>
          <note type="speaker">
            Anf. 389 BEATRICE ASK (m) replik:
          </note>
          <note>
            Fru talman! Jag vill börja med att påminna Inger
          </note>
          <note>
            Lundberg om att när vi gjorde läroplanen 1994 var en av grundprinciperna
            att vi skulle ha obligatoriska nationella prov kombinerat med
            en rätt för elever som under femte året inte nådde godkända resultat
            att få stöd och hjälp. Det första Socialdemokraterna gjorde när
            man kom till makten var att man tog bort prövningen. Och eftersom
            man inte gör någon prövning har man ingen aning om huruvida de
            lyckas eller inte.
          </note>
          <note>
            Därför är det många elever som inte har fått den hjälp de behöver.
            Man har inte heller gjort någonting för att se till att kommunerna
            sköter den här uppgiften.
          </note>
          <note>
            Nu tillsätter man en utredning och är stolt över det. Men det
            behövs inte utredas. Det är lätt att se vad som behöver göras
            i sak. Jag tycker att det olyckligt att man har sparat så mycket
            på stödinsatserna.
          </note>
          <note>
            Men det är också så att i den rapport som vi har fått från Skolverket
            finns det mycket som tyder på att det inte i första hand är pengar
            det handlar om. Det är också någonting som Joakim Palme påpekar
            i välfärdsbokslutet, nämligen att det finns väldigt dåliga utredningar
            som visar på samband mellan resurser och resultat. Nu tror jag
            att vi behöver mer pengar till elever med särskilda behov. Men
            kom inte och säg att en analys är det centrala nu!
          </note>
          <note type="speaker">
            Anf. 390 GUNNAR GOUDE (mp) replik:
          </note>
          <note>
            Fru talman! Jag tycker att Beatrice Ask tar upp ett viktigt problem
            när hon säger att det inte är alla elever som hänger med i grundskolan.
            Det finns alltså en liten grupp som vi har lämnat därhän. De har
            inte fått den hjälp som de faktiskt är berättigade till. Det är
            elever med behov av särskilt stöd.
          </note>
          <note>
            Jag har inte hört något förslag från Beatrice Ask, annat än att
            regeringen ska lösa problemet. Självfallet är gymnasieexamen inte
            någon lösning. Vi tror inte heller att friskolorna kan lösa problemet.
            Det kommer heller inte att lösas om lärarna bejakar kreativiteten,
            som Beatrice Ask uttrycker det. Det är inte där skon klämmer.
          </note>
          <note>
            Det handlar om att få fler vuxna i skolan, att få dit specialpedagoger
            och skolpsykologer som kan ge stöd åt eleverna. Det betyder också
            att lärarna i klassrummet har en vettig arbetssituation. Det är
            i dag omöjligt om man har ett par tre elever med behov av särskilt
            stöd att få tillräckligt med tid för att ge det, och det kommer
            naturligtvis de andra eleverna också att bli lidande av.
          </note>
          <note>
            Min fråga är alltså om Beatrice Ask ställer upp på att det behövs
            mer pengar till kommunerna för att det här stödet ska kunna erhållas.
          </note>
          <note type="speaker">
            Anf. 391 BEATRICE ASK (m) replik:
          </note>
          <note>
            Fru talman! Borgerliga kommuner brukar i allmänhet satsa mer
            på skolan än socialistiska. Det visar väl kanske den ambition
            vi har att lägga mer resurser på skolan.
          </note>
          <note>
            Men sedan finns det mycket annat som behöver göras. Jag nämnde
            tidigare det här med nödvändigheten av tidig utvärdering och uppföljning,
            kopplat till stödinsatser. Skolverket påpekade ju att man inte
            riktigt utvärderar, nivågrupperar och följer upp arbetet med särskilt
            stöd. Där finns det mycket att göra.
          </note>
          <note>
            Jag tror att mångfalden är viktig. Barn med olika behov och särskilda
            behov behöver en individualiserad undervisning.
          </note>
          <note>
            Jag skulle också vilja nämna en annan viktig sak.
          </note>
          <note>
            Jag har sagt att jag tycker att man ska se över reglerna för
            elevers tillrättaförande. Någonting som verkligen drabbar svaga
            elever är att det är så stökigt i skolorna.
          </note>
          <note>
            Jag är inte för hårda bestraffningar. Det är ju lätt att göra
            sig rolig när man nämner den här frågan. Men jag tror att det
            behövs en ordentlig diskussion om vad man gör med elever som stör
            arbetsron för andra. När det inte går att få en vettig arbetsmiljö
            far de svagaste eleverna illa.
          </note>
          <note type="speaker">
            Anf. 392 GUNNAR GOUDE (mp) replik:
          </note>
          <note>
            Fru talman! Det är riktigt att en yttring hos elever med behov
            av särskilt stöd som man ibland ser är att de i brist på det stödet,
            när de ser att de inte kan följa med, blir oroliga, kanske aggressiva
            eller störande i klassrummet. Det är naturligtvis inte ett ordningsproblem,
            utan ett problem som ska åtgärdas med att stödet ges. Det kanske
            vi kan vara överens om.
          </note>
          <note>
            Vi har en kommunalisering av grundskolan, och det är kommunerna
            som har ansvaret. Det är nog alldeles tydligt att det till stor
            del är, skulle jag vilja säga, ett resursproblem. De nedskärningar
            vi såg i början av 90-talet, där man tog bort 20 % av personalen,
            har vi nu börjat återställa. Men vi är ännu inte uppe i mer än
            10-12 %. Jag tycker för min del inte heller att utgångsläget i
            början av 90-talet var det bästa. Det behövs alltså mer resurser,
            och det är där skon klämmer.
          </note>
          <note type="speaker">
            Anf. 393 BEATRICE ASK (m) replik:
          </note>
          <note>
            Fru talman! Resurser har man alltid stor glädje av, och det finns
            många hål att täppa till i olika skolbudgetar. Men när det gäller
            den grupp av elever som vi nu pratar om, som har svårt att klara
            sig, tror jag att vi också måste diskutera synen på utbildning
            och frågan om hur man arbetar. Jag tror nämligen att det ligger
            mycket i det som Skolverkets inspektörer påpekar.
          </note>
          <note>
            Man säger att en del typer av pedagogik är så gränslösa att det
            är svårt för barn som behöver fasta gränser och strukturer att
            finna rätt former för sin inlärning.
          </note>
          <note>
            Jag önskar att vi hade en bättre pedagogisk debatt på det här
            området. Jag önskar också att vi får mer intresse för forskning
            på det här området, för jag tror att vi fortfarande har mycket
            att lära. Det är ju inte bara så att man med elevassistenter och
            ökat stöd kan lösa problemet. Jag tror också att det handlar om
            pedagogik och mycket annat som man inte fattar enkla politiska
            beslut om.
          </note>
          <note>
            Det viktiga är naturligtvis att vi vågar se problemen och inte
            gör som regeringen. Varenda gång man tar upp problemet säger regeringen
            att det är så mycket som är bra. Det är ju faktiskt någonting
            som vi kan vara glada åt och inte behöver ändra på i så fall.
          </note>
          <note type="speaker">
            Anf. 394 BIRGITTA SELLÉN (c) replik:
          </note>
          <note>
            Fru talman! Det är många bra saker som Beatrice
          </note>
          <note>
            Ask har sagt i sitt anförande, även om det egentligen är tråkiga
            saker.
          </note>
          <note>
            En forskare som heter Staffan Löfquist och som har jobbat vid
            Umeå universitet har just kommit med en avhandling. Den heter
            Den bångstyriga verkligheten. Han skriver bl.a. att slumpen styr
            om elever med behov av extra stöd får hjälp. Har en skola en lärare
            som är bra på att hjälpa dyslektiker har man god chans att lyckas.
            Men det är sällan man ordnar fram en specialist om man inte har
            en lärare sedan förut, skriver han.
          </note>
          <note>
            Det föranleder mig att lite grann undra hur moderaterna ser på
            den tanke vi i Centerpartiet har om individuella studieplaner
            redan i grundskolan, så att grundskolan tar ansvar för att alla
            elever har godkänt betyg innan de lämnar grundskolan så att det
            inte blir som för den pappa som skrev i ett mejl: Min son kommer
            aldrig att komma ut i arbetslivet, för han kommer aldrig någonsin
            att få godkänt i engelska.
          </note>
          <note type="speaker">
            Anf. 395 BEATRICE ASK (m) replik:
          </note>
          <note>
            Fru talman! Jag tycker att individuella studieplaner i sak är
            en självklarhet. När jag säger att mycket av de moderata förslagen
            handlar om att återupprätta professionaliteten i skolan handlar
            det mycket om det här. Det går inte att bedriva en bra och resultatinriktad
            utbildning med mindre än att man ser individen.
          </note>
          <note>
            Man måste som lärare eller som skolorganisation också ha en tanke
            om hur en särskild elev med hans eller hennes förutsättningar
            ska komma så långt som det bara någonsin går. Det ligger i sakens
            natur. Hur man sedan konstruerar det här kan man alltid diskutera.
            Men grundtanken är helt rätt och egentligen självklar för en professionell
            organisation.
          </note>
          <note>
            När det gäller elever med särskilda behov som
          </note>
          <note>
            Gunnar Goude och jag pratade om påpekar ju Skolverket just detta.
            Verket säger att det brister i professionalitet i arbetet med
            många av eleverna med särskilda behov. Man nivågrupperar, men
            man prövar inte hur det har gått, man ändrar sig inte. Det är
            brist på uppföljning och målmedvetenhet i arbetet. Här skulle
            naturligtvis individuella studieplaner, eller vad man nu vill
            kalla det för, vara en hjälp. Detta var också en tanke med det
            som skulle hända det femte året, innan socialdemokraterna rev
            upp det.
          </note>
          <note type="speaker">
            Anf. 396 GUNILLA TJERNBERG (kd):
          </note>
          <note>
            Fru talman! Jag tänkte ägna de här minuterna åt att lyfta frågan
            om barnomsorgen. Den har också delvis varit uppe under dagens
            debatt, och det tycker jag är bra. Det här är ju också ett område
            som ligger under utbildningsavsnittet.
          </note>
          <note>
            Fru talman! I går kunde vi här i kammaren, via
          </note>
          <note>
            TV-apparater eller genom att vara åhörare på läktaren lyssna
            och ta del av partiledardebatten. Det är ett tillfälle när de
            olika partiernas företrädare lyfter fram de politikområden som
            man ser som oerhört viktiga.
          </note>
          <note>
            Våra barns rätt till trygghet var en fråga som flera av partiledarna
            var och är överens om är viktig. Jag tycker att det är bra att
            frågan om barnens rätt till trygghet kom så högt upp på den politiska
            dagordningen som partiledardebatten i går visade, och det har
            också dagens allmänpolitiska debatt visat. Många partiföreträdare
            har tagit fram den frågan i sina anföranden.
          </note>
          <note>
            Vårt samhälle är i dag i mångt och mycket utformat utifrån vuxna
            människors behov. Konsekvensen blir att barnen ofta kommer i kläm.
            Att sätta barnet först innebär att respektera det enskilda barnet,
            att lyssna på barnet. Det leder till att barnet blir bekräftat,
            barnet blir sett, och det var också något som uttrycktes under
            gårdagens partiledardebatt. Om vi vuxna antar denna utmaning kommer
            vi att få lämna många invanda föreställningar och tankemönster.
          </note>
          <note>
            Jag vet att många barn mår bra i dag. Men det är dock så att
            alltför många barn - och jag tror att vi kan vara helt överens
            om det - mår psykiskt dåligt. Det är en allvarlig signal. Vi märker
            att barns utsatthet ökar.
          </note>
          <note>
            Samtalen till BRIS, hjälptelefon för barn, blir fler för varje
            år. Mobbning och ensamhet är de vanligaste problemen som barnen
            vill ta upp i samtalen.
          </note>
          <note>
            Det är med sorg i hjärtat vi i dag tvingas konstatera att alltfler
            barn och ungdomar behöver och söker hjälp på våra barn- och ungdomspsykiatrimottagningar.
            När man äntligen kommit till den punkt då man söker denna hjälp
            är köerna oacceptabelt långa. Vi vet också att endast få fall
            av barn som far illa anmäls till socialtjänsten. Våra barn känner
            sig därmed övergivna.
          </note>
          <note>
            En undersökning som utförts av forsknings- och utvecklingsenheten
            i Stockholms stad och som publicerades i medierna före jul visade
            att tre av hundra barn i förskoleåldern i Stockholms län misstänks
            fara illa. Endast vart tredje misstänkt fall anmäls till de sociala
            myndigheterna. Liknande undersökningar
          </note>
          <note>
            1990 och 1995 gav samma resultat. Detta är oroande och allvarligt.
          </note>
          <note>
            Det räcker inte med vackra ord och välskrivna formuleringar.
            Här har vi alla ett gemensamt ansvar.
          </note>
          <note>
            Barn är olika och har olika behov och förutsättningar.
          </note>
          <note>
            Uppväxten för våra barn måste vi koncentrera oss på.
          </note>
          <note>
            Det grundläggande för barnets utveckling är föräldrarnas engagemang
            och intresse. Föräldrarollen måste uppvärderas. Men det måste
            också finnas ett varierat utbud av olika barnomsorgsformer för
            att skapa valfrihet och rättvisa, men också för att möta det enskilda
            barnets och familjens behov.
          </note>
          <note>
            Att föräldrarna vill göra sitt bästa för sitt eller sina barn
            är en regel som gäller nästan helt utan undantag.
          </note>
          <note>
            Ingen känner sitt barn bättre. Jag tror att vi ska utgå från
            det. Och ingen kan snabbare än föräldrarna observera om något
            går snett. Jag har arbetat ett antal år inom barnomsorgen och
            inom skolan och funnit att det bästa stödet har jag fått från
            föräldrarna när någonting tas upp och när signaler har kommit
            om att något inte står rätt till.
          </note>
          <note>
            Detta innebär att föräldrarna bör ges en betydligt starkare ställning
            än i dag. Deras betydelse för sitt eller sina barn kan inte nog
            betonas, och detta måste få komma till uttryck i samhället. Föräldrarna
            måste ges en reell möjlighet att välja barnomsorgsform och ges
            ett inflytande över barnomsorgens utformning.
          </note>
          <note>
            Alla former av barnomsorg bör ses som ett komplement till föräldrarnas
            omsorg i det egna hemmet.
          </note>
          <note>
            Enligt Kristdemokraternas och min mening omfattar begreppet barnomsorg
            såväl föräldrarnas omsorg i det egna hemmet som daghem, familjedaghem,
            öppen förskola, fritidshem, föräldrakooperativ och andra kooperativa
            former. Utgångspunkten för alla val av barnomsorg måste vara barnets
            bästa.
          </note>
          <note>
            Fru talman! Vi kristdemokrater vill se en breddad barnomsorgspolitik
            där begreppet mer tid för barnen utgör en central del. I dag,
            under senare delen av dagen, har jag kunnat ta del av att flera
            partiföreträdare också vill använda och mynta orden mer tid för
            barnen. Jag tycker att det är bra. Jag välkomnar detta.
          </note>
          <note>
            I detta sammanhang kan jag inte låta bli att kommentera förslaget
            om en maxtaxa. Förslaget maxtaxa går ju precis i motsatt riktning.
            Reformen värnar mer tid till förvärvsarbete, omsorg om personlig
            sysselsättning, och här kommer talet om tröskeleffekter in.
          </note>
          <note>
            Visst är det viktigt med sysselsättning och arbetsmarknad och
            rätt att arbeta, men det ska inte vara på bekostnad av valfrihet
            och föräldrarnas möjlighet till mer tid till barnen.
          </note>
          <note>
            Jag vill citera vad Kristdemokraternas partiledare
          </note>
          <note>
            Alf Svensson sade i debatten i går: Vilka är de trösklar som
            gör att vi ägnar så litet tid åt våra barn? Låt oss fokusera på
            det ett tag i stället.
          </note>
          <note>
            Förslaget om maxtaxa handlar i klartext om att få föräldrar att
            arbeta mer utanför hemmet än vad de gör i dag. Det är helt i motsats
            till vad många föräldrar och barn mest av allt önskar, nämligen
            mer tid tillsammans. Dessutom vill regeringen med reformen styra
            föräldrarnas val. Med reformen pekar staten,
          </note>
          <note>
            Socialdemokraterna, politikerna ut vad som är det bästa för den
            enskilda familjen och det enskilda barnet. Till detta kommer att
            förslaget allra mest gynnar de familjer som har en relativt hög
            inkomst, vilket är uppseendeväckande i sig.
          </note>
          <note>
            Just nu är förslaget ute på remiss. Det har kommit till min kännedom
            att det finns kommuner där även
          </note>
          <note>
            Miljöpartiet anslutit sig till Kristdemokraterna, Moderaterna,
            Folkpartiet och Centerpartiet och avslagit förslaget. Jag tycker
            att det är bra. Miljöpartiet har också deklarerat i dag att man
            säger nej till en maxtaxa. Det har man också gjort tidigare under
            en utbildningsdebatt i december där jag medverkade.
          </note>
          <note>
            Förslaget kostar kommunerna en hel del pengar.
          </note>
          <note>
            Kommunförbundets beräkningar ligger långt över vad regeringen
            själv har räknat ut. I min hemkommun
          </note>
          <note>
            Umeå beräknas reformen kosta 10 miljoner kronor.
          </note>
          <note>
            Pengar som inte finns. Vilka behov ute i kommunerna är det som
            ska stå tillbaka om maxtaxan införs? Jag har ställt samma fråga
            gång på gång i denna kammare, men svaret har uteblivit.
          </note>
          <note>
            Fru talman! Avslutningsvis ska jag också säga något om det aviserade
            förslaget om en allmän förskola;
          </note>
          <note>
            en avgiftsfri verksamhet för 4-5-åringar 525 timmar om året.
            Det är ett bra förslag. Men varför ska denna reform omfatta endast
            barn som är inskrivna i daghemmet?
          </note>
          <note>
            Vi Kristdemokrater stöder förslaget, men det ska naturligtvis
            omfatta alla barns omsorgsformer, även barn som är inskrivna i
            familjedaghem eller andra former.
          </note>
          <note>
            Den frågan har jag ställt till skolministern här i kammaren.
            Varför utestängs dessa barn från den reformen? Än har jag inte
            fått svar. Jag kanske får det här i kväll.
          </note>
          <note>
            Avslutningsvis, fru talman, vill vi kristdemokrater se en breddad
            barnomsorgspolitik där utgångspunkten är barnets bästa och familjens
            behov och önskemål.
          </note>
          <note>
            2000-talet, där vi nu står, borde få präglas av större frihet,
            större respekt, större valfrihet för familjen.
          </note>
          <note type="speaker">
            Anf. 397 BIRGITTA SELLÉN (c) replik:
          </note>
          <note>
            Fru talman! Jag håller med Gunilla Tjernberg om att maxtaxan
            är fel sätt att gå fram. Föräldrarna måste själva få välja vilken
            barnomsorg de vill ha.
          </note>
          <note>
            Att bli bekräftad är också oerhört viktigt för barnen.
          </note>
          <note>
            Jag undrar hur Kristdemokraterna ser på satsning på kultur i
            skolan. Centerpartiet tycker att det är viktigt att vi tar in
            professionella lärare som satsar på drama och bild just för att
            eleverna ska kunna bli bekräftade. Man tränar empatin, och det
            motverkar mobbning.
          </note>
          <note type="speaker">
            Anf. 398 GUNILLA TJERNBERG (kd) replik:
          </note>
          <note>
            Fru talman! Kristdemokraterna ser positivt på kultur i skolan.
            Vi har givit förslag i vår kulturpolitiska motion om olika sätt
            inom det kulturpolitiska området där barn får möjlighet att via
            drama och genom att själva agera uppleva sin egen situation men
            också sätta sig in i en annan människas situation. Det är oerhört
            viktig pedagogik för det enskilda barnets lärande. Det är bra.
          </note>
          <note type="speaker">
            Anf. 399 BIRGITTA SELLÉN (c) replik:
          </note>
          <note>
            Fru talman! Tack för det. Då hoppas jag att jag får draghjälp
            framöver. Jag har känt mig relativt ensam.
          </note>
          <note>
            Det har varit Vänsterpartiet och Centerpartiet som har jobbat
            för att vi ska få professionella lärare i drama och bild i skolan.
            Då hoppas jag att Kristdemokraterna ställer upp på det i fortsättningen.
          </note>
          <note type="speaker">
            Anf. 400 GUNILLA TJERNBERG (kd) replik:
          </note>
          <note>
            Fru talman! Detta är ett arbete som vi kan göra på olika sätt.
            Vi kan göra det via speciellt kulturpedagogiskt utbildade lärare,
            men också via olika kulturprojekt där man samverkar med det regionala
            filmcentrat, den regionala teaterverksamheten. Vi har en sådan
            teater i Umeå där skolan är väldigt väl involverad i kulturarbetet.
          </note>
          <note>
            Det kan ske på olika sätt. Men utgångspunkten,
          </note>
          <note>
            Birgitta Sellén, är vi överens om. Sedan får vi återkomma till
            om man kan utveckla det här arbetet.
          </note>
          <note type="speaker">
            Anf. 401 GUNNAR GOUDE (mp) replik:
          </note>
          <note>
            Fru talman! Jag delar naturligtvis Gunilla Tjernbergs syn på
            föräldrarnas rätt att välja barnomsorg.
          </note>
          <note>
            Det gäller speciellt de små barnen ett-, två- och treåringarna.
          </note>
          <note>
            Jag tror också att vi kan vara eniga om en del förslag som ser
            litet olika ut från våra partier. Vi har stöd som drar i samma
            riktning. Vi arbetar i Miljöpartiet för att få ett höjt beskattat
            barnbidrag. Vi vill ha en extra pappamånad. Vi vill sänka arbetstiden.
            Vilket är tre åtgärder som går i den riktningen att det blir möjligt
            att få mer tid för barnen.
          </note>
          <note>
            Det som gör att jag vill ställa en fråga är att Gunilla Tjernberg
            har som utgångspunkt de barn som far illa, och tar det som argument
            för att föräldrarna måste få större möjligheter. Det löser antagligen
            inte problemet. De barn som far illa kommer ofta från hemförhållanden
            som har problem. Det måste man vara medveten om. Där gäller det
            alltså att få en kvalitetsutveckling på den normala barnomsorgen,
            förskolan. Jag undrar om Kristdemokraterna är beredda att satsa
            på det också.
          </note>
          <note type="speaker">
            Anf. 402 GUNILLA TJERNBERG (kd) replik:
          </note>
          <note>
            Tack, fru talman! Jag tror att Gunnar Goude och jag kan vara
            överens om att väldigt många av de rapporter som kommer in till
            olika institut där man undersöker hur barn mår vill titta på vilka
            barn det är som tar kontakt med BRIS telefonjour. Vad är det barn
            längtar efter och vill? Det handlar om att väldigt många barn
            känner sig ensamma.
          </note>
          <note>
            Det betyder inte alltid att man har problem hemma. Det måste
            inte vara så. Det kan finnas andra problem som skapar ensamhetskänslor.
            Men det är inte alltid så. Det handlar om att barn känner en brist,
            att det inte finns en vuxen som bryr sig, som engagerar sig i
            barnets eget liv.
          </note>
          <note>
            Jag menar att det inte är fel att i en debatt som handlar om
            trygghet också visa på att det finns barn som far illa. Men det
            är inte bara de barnen som längtar efter vuxenstöd.
          </note>
          <note type="speaker">
            Anf. 403 GUNNAR GOUDE (mp) replik:
          </note>
          <note>
            Fru talman! Nej, det är naturligtvis alldeles riktigt.
          </note>
          <note>
            Men vi har alltså ett problem i och med att förskolorna också
            hör till den skolform som har fått nedskärningar. Barngrupperna
            har ökat på ett mycket dramatiskt sätt. Det gör ju att man inom
            den verksamheten har just de problem som Gunilla Tjernberg talar
            om.
          </note>
          <note>
            Barn kanske inte blir sedda. En vuxen på sju barn i en förskola
            är för lite. Det behövs alltså mer resurser där.
          </note>
          <note>
            Vi vill från vårt partis sida också få fram bättre läroplaner
            för förskolan, så att vi får möjligheter att få kvalitetsgarantier
            och en ordentlig garanti för att de barn som verkligen behöver
            hjälp får det den vägen också.
          </note>
          <note>
            Jag undrar om Kristdemokraterna är villiga att arbeta för detta
            också.
          </note>
          <note type="speaker">
            Anf. 404 GUNILLA TJERNBERG (kd) replik:
          </note>
          <note>
            Fru talman! Vi kristdemokrater har i vår budget ökade anslag
            till kommunerna och den offentliga sektorn som ska kunna användas
            just till skola, barnomsorg och sjukvård, dessvärre till skillnad
            mot Socialdemokraterna, Miljöpartiet och Vänsterpartiet.
          </note>
          <note>
            Men visst, jag välkomnar Gunnar Goude och
          </note>
          <note>
            Miljöpartiet i den här ansatsen och ambitionen att öka kommunernas
            möjligheter att ge täta vuxenkontakter ute i barnomsorgen, ute
            i skolorna. Det är oerhört viktigt och det är bråttom.
          </note>
          <note type="speaker">
            Anf. 405 INGER LUNDBERG (s) replik:
          </note>
          <note>
            Fru talman! Jag vill knyta an till det Gunnar Goude talade om,
            de barn som far riktigt illa. Det är en relativt sett liten grupp,
            men det är ändå, som Gunilla
          </note>
          <note>
            Tjernberg var inne på, på tok för många barn. För de barnen betyder
            svensk barnomsorg oerhört mycket.
          </note>
          <note>
            När jag arbetade som socialnämndsordförande på
          </note>
          <note>
            80-talet mötte jag många av de barnen och såg också vilken betydelse
            en god barnomsorg hade för dem och vilken betydelse kontakten
            mellan barnomsorgens personal och deras föräldrar hade för att
            föräldrarna skulle orka stötta dem. Använd inte det som argument
            mot den svenska barnomsorgen!
          </note>
          <note>
            Besinna också att den svenska barnomsorgen långt ifrån är en
            ensidig kollektiv verksamhet utan just, som OECD-utvärderarna
            sade, individualiserad med barnet i fokus.
          </note>
          <note type="speaker">
            Anf. 406 GUNILLA TJERNBERG (kd) replik:
          </note>
          <note>
            Fru talman! Jag vet inte om Inger Lundberg inte lyssnade på mitt
            anförande. Jag är väldigt tydlig med att vi kristdemokrater vill
            ha en barnomsorg som möter det enskilda barnets behov. Vi säger
            ja till barnomsorg, men vi säger ja till olika barnomsorgsformer
            till skillnad mot socialdemokraterna som jag dessvärre inte uppfattat
            gör det.
          </note>
          <note>
            Socialdemokraterna vill bedriva en enhetlig barnomsorg, som jag
            uppfattar handlar om daghem. Jag skulle önska fler ord om familjedaghemmet,
            föräldrarnas egen omsorg och kooperativa former när vi diskuterar
            barnomsorg. Det är så viktigt att vi har en barnomsorg som möter
            det enskilda barnets behov.
          </note>
          <note>
            Det är det vi kristdemokrater vill.
          </note>
          <note type="speaker">
            Anf. 407 INGER LUNDBERG (s) replik:
          </note>
          <note>
            Fru talman! Gunilla Tjernberg använde just barnomsorgen som argument
            när hon talade om de barn som for riktigt illa. Det var därför
            jag knöt an där. Det är icke där problemet ligger för de barnen.
          </note>
          <note>
            Det finns många barn som är ensamma därför att föräldrarna jobbar
            för mycket, som ringer till BRIS
          </note>
          <note>
            av det skälet. Det är ofta inte de små barnen, utan de lite större
            barnen som föräldrarna har ur händerna.
          </note>
          <note>
            Man ser inte att möta deras behov som man skulle behöva göra.
            Det där tror jag är en allvarlig fara i vår tid och någonting
            som vi skulle behöva tala väldigt mycket om.
          </note>
          <note>
            Men när det gäller de små barn som far riktigt illa handlar det
            ofta om att föräldern behöver stöd. Barnet och föräldern behöver
            ett gemensamt stöd. Där betyder den svenska barnomsorgen så mycket,
            just med den breda verksamhet som där finns, med de kooperativ
            som bejakas i barnomsorgen, med de kommunala daghemmen, med familjedaghemmen,
            med en mängd instrument som finns i svensk barnomsorg i dag.
          </note>
          <note type="speaker">
            Anf. 408 GUNILLA TJERNBERG (kd) replik:
          </note>
          <note>
            Fru talman! Jag är överens med Inger Lundberg om att föräldrarollen
            är oerhört viktig. Därför har jag en viss känsla för att vi måste
            göra något när vi ser att föräldrautbildningarna är något man
            skär ned på ute i kommuner och landsting i dag. Föräldrautbildningarna
            kan vara ett bra stöd för föräldrar så att de kan stötta sina
            barn, men de kan också vara ett bra stöd i den vuxenvärld där
            barnet befinner sig.
          </note>
          <note>
            Jag blev glad när Inger Lundberg tog med familjedaghemmen när
            hon räknade upp de olika formerna.
          </note>
          <note>
            Jag skulle se det som väldigt positivt om Inger Lundberg också
            här i kammaren kunde tala om att även de barn som finns i familjedaghemmen
            ska få ta del av den allmänna förskolan med dess tre timmar av
            avgiftsfri barnomsorg.
          </note>
          <note>
            Den frågan har jag ställt, men jag har ännu inte fått svar på
            den. Jag tror att föräldrar och barn som finns i den omsorgsformen
            blir glada om de får höra besked från socialdemokraterna i den
            frågan.
          </note>
          <note>
            Det är också en regionalpolitisk fråga. Jag hinner inte utveckla
            det även om jag skulle vilja göra det.
          </note>
          <note>
            Det finns nämligen barn som är placerade i familjedaghem i en
            liten by och inte kan välja någonting annat.
          </note>
          <note type="speaker">
            Anf. 409 TREDJE VICE TALMANNEN:
          </note>
          <note>
            Inger Lundberg önskar få antecknat till protokollet att hon inte
            har rätt till ytterligare replik.
          </note>
          <note>
            Jag vill också innan vi går vidare erinra ledamöterna om att
            repliktiden är begränsad till en minut, t.o.m. med rätt för talmannen
            att begränsa till 30
          </note>
          <note>
            sekunder i den andra repliken.
          </note>
          <note type="speaker">
            Anf. 410 ULF NILSSON (fp):
          </note>
          <note>
            Fru talman! Den svenska skolan som vi diskuterar nu har egentligen
            alla förutsättningar att bli bra. Vi har genom åren haft välutbildade
            lärare. Vi har en för de enskilda individerna kostnadsfri skola,
            där alla ska få det stöd de behöver och där en mängd nyfikna och
            kunskapstörstande 6-7-åringar börjar sin första skoldag.
          </note>
          <note>
            Ändå visar det sig att alltfler misslyckas i skolan förr eller
            senare, många redan i grundskolan. Men också många av dem som
            får godkända betyg i grundskolan har i själva verket inte tillräckliga
            kunskaper. Det är en tredjedel av dem som kommer in i gymnasiet
            med godkända betyg som misslyckas i gymnasiet och inte får någon
            riktig gymnasiekompetens.
          </note>
          <note>
            Många av våra barn med invandrarbakgrund lyckas inte nå upp till
            sådana kunskaper i svenska att de kan klara svårare ämnen. I t.ex.
            Malmö misslyckas dubbelt så många invandrare som svenskar i gymnasiet.
          </note>
          <note>
            Min övertygelse är att det inte behöver vara på det här sättet,
            utan att alla människor kan växa och komma till sin rätt om skolan
            ger dem chansen.
          </note>
          <note>
            Fru talman! Vi liberaler har alltid ansett utbildning och skola
            som en av de allra viktigaste frågorna i politiken. Skolan är
            en förutsättning för en fungerande demokrati där alla har tillräckliga
            kunskaper för att kunna delta. För att skolan ska ge en bra grund
            till alla måste den möta varje elev på hans och hennes nivå och
            ge var och en möjlighet att utvecklas i egen takt.
          </note>
          <note>
            Jag tror att den svenska skolan har möjlighet att ge betydligt
            fler elever en bra grund att stå på så att de blir självständiga,
            kunskapssökande och kritiskt tänkande. Men ska skolan nå det målet
            måste den klart visa vad den är till för.
          </note>
          <note>
            Skolan ska i första hand verkligen vara skola. Det är väldigt
            många som har åsikter om vad som är viktigt i skolan. Man säger
            att skolan ska ta mer ansvar för barnens fritid eller ta mer ansvar
            för vad som händer på stan på kvällarna.
          </note>
          <note>
            Själv tror jag inte att skolan är så bra på att ta hand om alla
            problem. Men skolan har en speciell kompetens, och det är utbildning.
            Skolans huvuduppgift ska vara att ge utbildning, ge människor
            redskap att gå vidare i kunskapssökande. I allt skolan gör ska
            den genomsyras av demokratiska värderingar och respekt för enskilda
            människor, och skolan får aldrig vara passiv mot våld, mobbning
            och droger. Det är en värdegrund jag som liberal tycker att skolan
            ska vila på.
          </note>
          <note>
            Skolan hjälper inte eleverna genom att sopa problem under mattan.
            Många elever fastnar i vad alltfler talar om som den stora snällfällan.
            På papperet får eleverna godkända betyg men blir samtidigt lurade
            på det stöd de har rätt att förvänta sig. Samtidigt har likriktningen
            gjort att elever som vill gå vidare och kanske gå fortare fram
            inte fått den stimulans de behöver.
          </note>
          <note>
            I Stockholm har den borgerliga majoriteten genomfört en skrivundersökning
            som visar att många elever som blivit godkända i svenska i grundskolan
            i verkligheten inte kan skriva mer än osammanhängande korta satser.
            Sådana undersökningar behövs för att alla elever ska få den hjälp
            de behöver.
          </note>
          <note>
            Samtidigt har man i Stockholm beslutat att erbjuda de föräldrar
            som så önskar skriftlig information genom hela grundskolan om
            hur deras små barn uppnår målen. Detta har både skolministern
            och chefen för Skolverket uttalat sig negativt om.
          </note>
          <note>
            Här ser vi åter den attityd som lett till att så många glömts
            bort i skolan. Det borde tvärtom vara självklart att man i utbildning
            ska sätta upp mål för varje elev och följa upp hur målen uppnås
            för att sedan kunna hjälpa till på rätt sätt när det visar sig
            att målen inte uppnåtts. Det finns även i t.ex. läroplanen för
            förskolan formulerat att det är viktigt att definiera olika mål
            för den pedagogiska verksamheten, men i verkligheten vill inte
            våra ledande skolpolitiker säga till skolorna att de ska arbeta
            på det sättet.
          </note>
          <note>
            Läs- och skrivforskare är överens som att i stort sett alla kan
            lära sig läsa och skriva. Det tar bara lite olika tid för olika
            individer. Om en elev behöver mera tid är det bättre att gå en
            eller två terminer mer i grundskolan än att börja gymnasiet utan
            chans att klara sig. Men det allra viktigaste är naturligtvis
            att alla får stöd tidigt så fort svårigheterna märks.
          </note>
          <note>
            En förutsättning för att eleverna ska få det stöd de behöver
            är att skolan har välutbildade lärare. Men om några år kommer
            det att saknas 21 000 lärare i Sverige. I dag gapar platser tomma
            på lärarutbildningarna, och många hoppar av utbildningen. Om den
            här utvecklingen ska vändas måste lärarnas insatser värderas högre,
            och läraryrket måste bli så attraktivt att studenterna söker sig
            till lärarutbildningen.
          </note>
          <note>
            Fru talman! Jag vet att svaret från majoritetspartierna brukar
            bli att Folkpartiet, som tidigare var så bra på skolfrågor, nu
            har blivit gammaldags. Men det är precis tvärtom. Det ligger ingen
            som helst motsättning mellan att betona skolans kunskapsmål och
            att vilja väcka elevernas lust att söka fakta, dra slutsatser,
            vara kritiska och självständiga. Tvärtom, särskilt de elever som
            inte har det så lätt och inte har rätt stöd hemifrån straffas
            ut i en skola som inte sätter kunskapsmålet högt.
          </note>
          <note>
            Jag önskar och ser fram mot att vi kan få en rejäl diskussion
            om väsentliga förslag till förbättringar av den svenska skolan,
            förslag som går ut på att:
          </note>
          <note>
            inte släppa i väg elever till gymnasieprogram de inte klarar
            av utan sätta in stöd tidigt i grundskolan i stället; skapa fler
            möjligheter att välja mellan studieinriktade program och lärlingsutbildning;
            se till att utvärderingen av skolan blir effektiv, med obligatoriska
            nationella prov och fristående kvalitetsinstitut.
          </note>
          <note>
            Fru talman! Även högskolan, som jag inte hinner säga så mycket
            om i dag, har drabbats av att kvaliteten i utbildningen sjunker.
            Även högskolan får ta emot studenter som inte har kunskaper för
            att klara studierna. Lösningen ska naturligtvis inte vara att
            högskolan sänker sina krav eller att högskolan börjar anordna
            gymnasiekurser för förstaårsstudenter, utan tvärtom måste vi se
            till att högskolorna och universiteten får fler forskarutbildade
            lärare och att vi också tänker på kvaliteten och inte på kvantiteten
            när vi låter högskolan växa ut.
          </note>
          <note>
            Årtiondens socialdemokratiskt dominerade utbildningspolitik har
            inte lyckats få fler från studieovana miljöer att börja studera.
            Jag hoppas trots allt att den politiska diskussionen de närmaste
            åren alltmer ska handla om hur en utbildningspolitik kan utformas
            som utgår från individens önskemål och behov och som innehåller
            mindre tro på att centralistisk planering kan lösa alla problem.
          </note>
          <note type="speaker">
            Anf. 411 INGER LUNDBERG (s) replik:
          </note>
          <note>
            Fru talman! Jag har aldrig påstått att dagens folkpartister är
            gammaldags i skolpolitiken, bara billigt populistiska.
          </note>
          <note>
            Det har varit, Ulf Nilsson, en stor enkät bland lärare och skolledare
            om eventuella behov av betyg tidigare i grundskolan. Majoriteten
            är mycket tydlig där. Man tror inte att det är bra för barnen.
            Man vill använda andra instrument. Man vill använda utvecklingssamtalen
            och den nära kontakten med det lilla barnet och inte sortera barnen
            mellan varandra.
          </note>
          <note>
            Lika tydliga är lärarna i synen på att det inte är rätt att låta
            barn i gemen gå om och bryta kamratgrupper. Varför så billigt
            populistisk utbildningspolitik?
          </note>
          <note type="speaker">
            Anf. 412 ULF NILSSON (fp) replik:
          </note>
          <note>
            Fru talman! Jag tycker inte att det är billigt och populistiskt
            att ta de problem på allvar som vi har när så många människor
            slås ut från den svenska skolan.
          </note>
          <note>
            Det är heller inte billigt och populistiskt att inte rätta sina
            åsikter efter majoriteter i olika enkätundersökningar.
          </note>
          <note>
            Vad vi kan konstatera är att massor av dem som verkar i skolan
            säger att de inte klarar av att lösa problemen. Massor av dem
            som arbetar i skolan vill ha bättre utvärdering, bättre diskussion
            och klargörande om hur de olika eleverna når upp till sina mål.
          </note>
          <note>
            Många vill också ha mycket bättre information till föräldrarna,
            med betyg tidigt. Det beror på vad man menar med det. Folkpartiet
            menar att riktiga skriftliga betyg ska sättas från sjätte årskursen
            i stället för först under åttonde som nu.
          </note>
          <note type="speaker">
            Anf. 413 INGER LUNDBERG (s) replik:
          </note>
          <note>
            Fru talman! Att använda lärarnas kunskap i det praktiska arbetet
            tycker inte jag är att ge efter för enkätundersökningar. Jag tycker
            att det är viktigt att vi hjälper de barn som har problem med
            skolan. Så viktiga är kunskaperna i dagens samhälle och så viktigt
            är det att barn fostras till harmoniska människor.
          </note>
          <note>
            Vi behöver redskap. Det är som Gunnar Goude sade: Det behövs
            fler vuxna i skolan. Det behövs ett närmare samarbete mellan hem
            och skola. Det behövs en individualiserad undervisning som utgår
            från varje enskilt barns behov.
          </note>
          <note type="speaker">
            Anf. 414 ULF NILSSON (fp) replik:
          </note>
          <note>
            Fru talman! Jag tycker tvärtom att skolpolitiker borde lyssna
            mycket mer på lärarna än vad man gjort de senaste årtiondena.
            Det är ganska vanligt att det tvärtom varit den tongången från
            ledande socialdemokratiska skolpolitiker att det bara blir bättre
            i skolan om vi får en annan lärarutbildning. Man har antytt att
            det blir bättre om bara de gamla lärarna kommer bort, ungefär
            som om det var de som var felet. Jag menar tvärtom, Inger Lundberg,
            att alla större skolreformer som eventuellt kommer att genomföras
            framöver ska genomföras i en ordentlig dialog med de professionella
            lärarna. Det har inte skett vid de skolreformer som socialdemokraterna
            genomfört.
          </note>
          <note type="speaker">
            Anf. 415 BIRGITTA SELLÉN (c) replik:
          </note>
          <note>
            Fru talman! Ulf Nilsson beklagade i inledningsanförandet att
            han inte hann gå in på frågor som gällde högskolan. Men han ska
            i alla fall få förklara en sak för mig som inte gäller studierna
            men som gäller studiebidragen.
          </note>
          <note>
            I Centerpartiet har vi räknat mycket på det här, och vi vill
            ha hälften lån och hälften bidrag. Folkpartiet säger att visionen
            är 50-50, precis som vi, men att det statsfinansiella läget i
            dag inte medger alltför stora höjningar av bidragsdelen. Samtidigt
            säger man att man vill höja fribeloppet till 109 000 kr, men att
            det ska försvinna.
          </note>
          <note>
            Jag skulle vilja få klarhet i hur studenterna ska känna trygghet
            inför det förslaget till studiebidrag.
          </note>
          <note>
            Det verkar lite flackande i mina öron.
          </note>
          <note type="speaker">
            Anf. 416 ULF NILSSON (fp) replik:
          </note>
          <note>
            Fru talman! Jag lyckades inte förstå vad det var som var otryggt
            i detta. Vi vill alltså ha en större inkomstsumma för det som
            studenterna tjänar på sitt extraarbete utan att studiemedlet minskar.
            Vi säger att vi på sikt vill ta bort den här gränsen, så att man
            får jobba extra hur mycket man vill. Jag kan inte förstå att det
            skulle skapa otrygghet.
          </note>
          <note>
            Vi säger också i vårt studiemedelsförslag att vi tror att en
            höjning av totalbeloppet, om än aldrig så liten, är väldigt viktig
            med tanke på att studenternas inkomster i fråga om studiemedel
            i fasta priser räknat har stått stilla de senaste tio åren, medan
            deras utgifter, med kostnader för hyra och egen dator, däremot
            har ökat kraftigt. Det är därför som vi föreslår en höjning av
            totalbeloppet på studiemedlet med 200 kr i månaden. En liten höjning
            är bättre än ingen höjning alls.
          </note>
          <note type="speaker">
            Anf. 417 BIRGITTA SELLÉN (c) replik:
          </note>
          <note>
            Fru talman! Jag ska läsa innantill ur Folkpartiets program: Fribeloppet
            ska på sikt försvinna, men till att börja med höjs fribeloppet
            till 300 % av basbeloppet, dvs. 109 200 kr.
          </note>
          <note>
            Är det en villfarelse att fribeloppet först är
          </note>
          <note>
            109 000 och sedan ska tas bort? När, var och hur ska det ske?
            Det låter otryggt.
          </note>
          <note type="speaker">
            Anf. 418 ULF NILSSON (fp) replik:
          </note>
          <note>
            Fru talman! Jag har inte texten framför mig, men innebörden i
            den är - det framgår av våra yrkanden -
          </note>
          <note>
            att gränsen för fribeloppet ska tas bort så att man ska få tjäna
            hur mycket pengar man vill vid sidan om utan att studiemedlet
            ska minskas, även om det kanske inte är så många som orkar med
            det. Begreppet fribelopp ska alltså avskaffas. Det ska helt enkelt
            vara tillåtet att tjäna extra utan att studiemedlet minskas.
          </note>
          <note type="speaker">
            Anf. 419 GUNNAR GOUDE (mp) replik:
          </note>
          <note>
            Fru talman! I fråga om fribeloppet är vi delvis överens, ideologiskt
            sett. Men det handlar om prioriteringar. Det är väldigt dyrt att
            ta bort fribeloppet helt. Det är alltså en förklaring till att
            åtgärden inte kommer. Det finns andra saker som behöver prioriteras.
          </note>
          <note>
            Jag skulle vilja ta upp frågan om kvaliteten i grundskolan. Det
            är lite svårt med Folkpartiets inställning. Man talar så mycket
            om betygen, om kvaliteten och om utvärderingar osv., och det låter
            lite gammalmodigt. Jag vill inte alls beskylla Folkpartiet för
            att vara gammalmodigt, men det är en problematik som ligger vid
            sidan om de problem som man har ute i skolorna.
          </note>
          <note>
            Den lärare som är i full verksamhet har inte problemet med att
            han inte vet vilka elever i klassen som inte kan läsa. Det är
            inte alls där problemet ligger.
          </note>
          <note>
            Problemet ligger i att han inte har en chans att ägna tillräckligt
            mycket tid åt de här eleverna. Det är där skon klämmer, och vi
            måste få in stöd och hjälp till de elever som behöver extra stöd.
            Det måste finnas fler vuxna i skolan så att de klarar uppgifterna.
            Det är på något sätt oschyst att man går in och tror att det är
            utvärderingarna det är fel på.
          </note>
          <note type="speaker">
            Anf. 420 ULF NILSSON (fp) replik:
          </note>
          <note>
            Fru talman! För att kunna göra riktiga insatser i skolan måste
            man till att börja med känna till hur det står till i skolan,
            veta fakta, såväl som politiker och som skolchef, rektor och enskild
            lärare.
          </note>
          <note>
            När vi då konstaterar att en massa människor får godkänt betyg
            i t.ex. svenska och därmed inte får det extra stöd som de skulle
            ha fått om de inte hade fått godkänt betyg i svenska, behöver
            vi utvärdera om betyget verkligen står för det som det ska stå
            för på papperet. Annars innebär detta att man sätter betyg som
            inte är reellt grundade i förhållande till standardprov osv. Det
            innebär att man lurar eleven på hans rätt till stöd.
          </note>
          <note>
            Det vi menar när vi talar om utvärdering är helt enkelt att vi
            skaffar oss mera kunskaper dels om hur skolan ser ut i stort,
            dels inte minst hur det ser ut för den enskilde eleven.
          </note>
          <note type="speaker">
            Anf. 421 GUNNAR GOUDE (mp) replik:
          </note>
          <note>
            Fru talman! Vi vet alla att kommunerna har sviktat när det gäller
            att göra utvärderingar av skolverksamheten och koppla det till
            åtgärder. Där har man legat på från Skolverkets sida, och vi har
            väl från alla partier uppmärksammat det. Vi har läst i propositionen
            att detta måste åtgärdas på något sätt.
          </note>
          <note>
            Men det är fortfarande inte där som problemet ute i skolorna
            ligger, utan det behövs mer resurser.
          </note>
          <note>
            Om en lärare ger ett godkänt betyg till en elev som inte kan
            tillräckligt mycket i t.ex. svenska, är ju inte alternativet att
            eleven inte skulle ha fått godkänt och då hade fått extra stöd.
            Det extra stödet finns det inte extra resurser för. Att jag då
            anklagar läraren för att ha begått tjänstefel är poänglöst i situationen.
            Det handlar om att man måste få tid och möjlighet att klara av
            den pedagogiska uppgift som man enligt läroplan och skollag har
            fått sig ålagd.
          </note>
          <note type="speaker">
            Anf. 422 ULF NILSSON (fp) replik:
          </note>
          <note>
            Fru talman! Man kan verkligen inte anklaga lärarna för att begå
            tjänstefel om de sätter betyg som kan variera på olika håll i
            landet. De som möjligen har begått någon form av fel är staten
            och Skolverket, som inte har presenterat tydliga beskrivningar
            av vad de olika betygen ska innehålla och som inte heller har
            gett något uppdrag att utvärdera hur betygen sätts i förhållande
            till andra prov osv. Lärarna står rätt hjälplösa när det gäller
            att sätta betyg och lämnas rätt ensamma i arbetet med betygssättning
            med det system vi har.
          </note>
          <note>
            Utvärderingar behövs naturligtvis. Samtidigt är det en massa
            annat som behövs i sättet att arbeta i den svenska skolan, som
            inte minst skulle hjälpa dem som i dag har svårigheter. Det är
            t.ex. att använda tiden olika, att våga säga att det finns elever
            som behöver hålla på längre tid med en kurs och att det finns
            elever som kan gå fortare fram. Det är på många nivåer.
          </note>
          <note>
            Det är naturligtvis resurser till dem som bäst behöver dem, men
            det är också ett mycket mer varierat sätt att använda tiden. Det
            är mycket viktigt i den svenska skolan.
          </note>
          <note type="speaker">
            Anf. 423 INGER LUNDBERG (s):
          </note>
          <note>
            Fru talman! Först har jag bara en liten kommentar till Beatrice
            Ask som jag inte hann med tidigare.
          </note>
          <note>
            Det är alldeles riktigt att man i välfärdsprojektet säger att
            man inte har underlag för bedömning av alla de frågor man har
            tagit upp. Men en sak vet man, och det är att just personaltäthet
            och resurser betyder oerhört mycket för de allra mest utsatta
            barnen. Hur mycket det betyder för medeleleven kan man diskutera,
            med klasstorlek osv., men att det har väldigt stor betydelse för
            de barn som har det jobbigt på olika sätt att ha en tät kontakt
            med vuxna är tydligt och väl belagt i den pedagogiska forskningen.
          </note>
          <note>
            Fru talman! Vi står inför stora förändringar av både näringsliv
            och samhälle - vilka och hur stora vet ingen av oss. Det ligger
            säkert mycket i det krönikören Thomas Friedman säger när han jämför
            informationsteknikens och globaliseringens effekter med det kalla
            kriget och säger: Nu är det 1946. Vi vet lika lite nu som man
            visste 1946 om vad de stora samhällsförändringarna betyder för
            vår del av världen.
          </note>
          <note>
            Men ett vet vi, och det är att det demokratiska samhället har
            ansvar för att skapa förutsättningar för trygghet och utveckling
            när samhället förändras.
          </note>
          <note>
            Kunskap spelar större roll än någonsin tidigare.
          </note>
          <note>
            År 1990 fanns det över 750 000 heltidsarbetande med låg utbildning
            på den svenska arbetsmarknaden.
          </note>
          <note>
            1996 var det bara 330 000. Det var de lågutbildade som fick ta
            smällen när depressionen kom på den svenska arbetsmarknaden.
          </note>
          <note>
            Nu växer de nya jobben fram; runt 100 000 nya jobb det senaste
            året. Men de nya jobben är i allt högre grad jobb som ställer
            krav på hög kompetens.
          </note>
          <note>
            Och kompetenskraven växer på gamla arbetsplatser.
          </note>
          <note>
            Det handlar om krav på kvalificerad engelska och matematik för
            dagens svetsare på verkstadsgolvet och om krav på IT-kunskaper
            för nästan vartenda jobb.
          </note>
          <note>
            Det handlar om alltfler jobb som kräver akademisk utbildning.
            I det samhället måste politiken ta ansvar.
          </note>
          <note>
            Därför är Kunskapslyftet en av vår tids viktigaste jämlikhets-
            och trygghetsreformer.
          </note>
          <note>
            Det är något stort, fru talman, när hundratusentals människor
            som tidigare inte trott på sin förmåga nu visar goda resultat
            på kvalificerade gymnasiekurser och när några av dem går vidare
            till civilingenjörsutbildningar och andra till kvalificerade uppgifter
            inom sina gamla yrkesområden. Det är något stort när den som tidigare
            tagit avstånd från fortbildning och utbildning får nya redskap
            i arbets- och samhällsliv.
          </note>
          <note>
            Vi socialdemokrater ser Kunskapslyftet som ett steg i det livslånga
            lärande där också arbetsmarknadens parter måste ta ansvar för
            att alla anställda - inte bara några - ska få möjlighet till kompetensutveckling.
            Sverige ska möta kunskapssamhällets krav med goda kunskaper -
            inte med låga löner. Då spelar forskning och högre utbildning
            en viktig roll både i näringslivet och det svenska samhället som
            helhet.
          </note>
          <note>
            De två propositioner på forskningsområdet som utbildningsministern
            lägger fram i år kommer tillsammans med kraftiga satsningar på
            nya pengar till grundforskning att spela en stor roll i den politiska
            debatten och ge kammaren möjlighet att föra en bred debatt om
            möjligheten att ta vara på forskningsrön i svenskt näringsliv
            och samhälle och att öka andelen forskningsutbildade lärare vid
            alla universitet och högskolor.
          </note>
          <note>
            Sedan 1993/94 har anslagen till den högre utbildningen ökat med
            runt 7 årliga miljarder. Till det kommer den miljardsatsning vi
            nyligen beslutade om på förbättrad studiefinansiering. Utbyggnaden
            av högskolan fortsätter de närmaste åren. Nu finns den högre utbildningen
            i hela landet. Socialdemokratin har tagit strid för att mindre
            och medelstora högskolor ska få fasta forskningsresurser. Tre
            nya universitet har etablerats, och andra högskolor har fått egna
            vetenskapsområden. Nya högskolor har byggts upp för att bryta
            den sociala snedrekryteringen. Det gäller inte minst Södertörn
            och Malmö.
          </note>
          <note>
            Vi som lyssnar på den regionalpolitiska debatten vet vilken viktig
            roll högskolan spelar för trygghet och utveckling i regionerna.
            Den svenska högskolan ska ha hög kvalitet var än den finns. Snart
            behandlar riksdagen regeringens proposition om studentinflytande
            och kvalitetsutveckling. Den är viktig. Kvalitetssäkring måste
            ske både genom den egna högskolan och genom Högskoleverkets utvärdering.
            Alla studenter måste tryggt veta att de får en god utbildning
            och att de kan lita på sin utbildning.
          </note>
          <note>
            Högskolans arbete förändras. Ny teknik förändrar förutsättningarna.
            När vi nyligen var med utskottet på studiebesök i USA hörde vi
            begreppet from teaching to learning. Om vi går tillbaka till Thomas
            Friedman kan vi säga att det är 1946 när det gäller den tekniska
            utvecklingen på utbildningsområdet. Vi har säkert mycket stora
            förändringar att se framför oss. Vi måste förena möjligheterna
            att söka kunskap själva med samtalen, den akademiska kulturen
            och de kvalificerade seminarier som bidrar till mognad och djup
            kompetensutveckling hos många. Det sker inte bara hos en liten
            grupp - inte bara hos dem som i unga år börjar högre utbildning
            - utan också hos dem som tar del av högskolans utbud för att stärka
            sig som människor men också i yrkeslivet.
          </note>
          <note>
            Fru talman! Utbildning och kunskap kommer att spela en väldigt
            stor roll i framtiden för trygghet på arbetsmarknaden och för
            att stärka enskilda individer.
          </note>
          <note>
            Därför är också det ett av arbetarrörelsen starkt prioriterat
            område.
          </note>
          <note type="speaker">
            Anf. 424 BEATRICE ASK (m) replik:
          </note>
          <note>
            Fru talman! Inger Lundberg tar upp Kunskapslyftets betydelse.
            Jag förstår att det är betydelsefullt, eftersom vi ser att resultaten
            i grundskolan och gymnasieskolan är en katastrof. Om man bär ansvaret
            för en gymnasieskola där avhoppen ökar och där misslyckandena
            är många och stora måste man naturligtvis värna om reparation
            av olika slag senare i livet.
          </note>
          <note>
            Jag missunnar ingen vuxen en möjlighet att komma igen, men det
            är något allvarligt med en politik som bara reparerar skador och
            inte försöker ta itu med problemen från början. Det är ju så att
            få söker högre utbildning och att den sociala snedrekryteringen
            består.
          </note>
          <note>
            Min fråga gäller vad ni tänker göra. Har ni några förslag om
            hur man ska minska misslyckandena i gymnasieskolan? Det är ändå
            där grunden måste ligga om vi ska få ett verkligt lyft när det
            gäller akademisk kultur i Sverige.
          </note>
          <note type="speaker">
            Anf. 425 INGER LUNDBERG (s) replik:
          </note>
          <note>
            Fru talman! Många av dem som nu går i Kunskapslyftet gick i gymnasieskolan
            när Beatrice Ask var skolminister. Några av dem gick kanske t.o.m.
            där när Lena Hjelm-Wallén var skolminister. Vi kommer att behöva
            återkommande utbildning. Vi kommer att behöva kunskapslyft, men
            vi slår också vakt om ungdomsskolan.
          </note>
          <note>
            Jag markerade tidigare tydligt de förändringar skolministern
            gjort i gymnasieskolan och hur hon nu ger gymnasieskolans elever
            samma rätt till stödundervisning, hur hon gör programförändringar,
            hur hon gör viktiga förändringar i skollagen, hur hon satsar
          </note>
          <note>
            600 miljoner på kompetensutveckling och hur utvecklingen av IT
            i skolan är en av de viktigaste frågorna de närmaste åren. På
            område efter område stärker skolministern den svenska gymnasieskolan.
          </note>
          <note type="speaker">
            Anf. 426 BEATRICE ASK (m) replik:
          </note>
          <note>
            Fru talman! Det vore roligt att få något exempel på hur man stärker
            gymnasieskolan, för det har inte hänt någonting som gör att avhoppen
            minskar eller att de elever som inte klarar utbildningen klarar
            sig bättre än så länge.
          </note>
          <note>
            En stor grupp av dem som gick Kunskapslyftet i första svängen
            var de som lurades in på tvååriga utbildningar i gymnasieskolan.
            Vi från politiskt håll -
          </note>
          <note>
            jag var inte med då - lurade ungdomar vad gäller arbetslivets
            krav på förkunskaper. Det är samma sak som vi nu håller på med
            när vi säger att alla program ger allmän behörighet till högskolan.
            Kunskaperna på alla program räcker inte till för det som krävs
            i högskolan.
          </note>
          <note>
            Frågan kvarstår. Vad tänker man konkret göra för att skapa ett
            bättre rekryteringsunderlag till högre utbildning, så att vi åtminstone
            på sikt kan komma i fas med situationen i exempelvis Finland,
            som ju har betydligt fler högskoleutbildade och som når betydligt
            bättre resultat än vad vi gör på många punkter i dag?
          </note>
          <note type="speaker">
            Anf. 427 INGER LUNDBERG (s) replik:
          </note>
          <note>
            Fru talman! Beatrice Ask säger att den tidigare gymnasieskolan
            gav för lite kunskap. Det är rätt.
          </note>
          <note>
            Beatrice Ask och hennes parti tillhörde dem som motarbetade införandet
            av kärnämnen i gymnasieskolan och som inte tyckte att alla elever
            skulle ha möjlighet att få den matematik som man behöver på verkstadsgolvet
            i dag, den engelska som krävs när ungdomarna går ut och jobbar
            på byggena eller den svenska som är en nödvändighet i grundskolan
            i dag.
          </note>
          <note>
            Jag tycker att det är anmärkningsvärt att höra Beatrice
          </note>
          <note>
            Ask kritisera en tidigare för kort gymnasieutbildning.
          </note>
          <note type="speaker">
            Anf. 428 ULF NILSSON (fp) replik:
          </note>
          <note>
            Fru talman! Inger Lundberg sade rätt mycket som lät bra. Det
            enda som jag saknade var konkreta förslag. Därför vill jag ställa
            några frågor.
          </note>
          <note>
            Inger Lundberg talade om nya pengar till grundforskning och forskning
            på universitetet. Ska vi tolka det som att det kommer mer resurser
            till forskning i nästa budgetförslag? Senast kom det alldeles
            för lite.
          </note>
          <note>
            Vi i Folkpartiet tycker att det behövs flera hundra miljoner
            mer för att höja forskningens kvalitet.
          </note>
          <note>
            På många av de nya högskolorna är bara hälften av lärarna doktorerade
            lärare, vilket är negativt eftersom studenterna behöver en stimulerande
            forskarmiljö.
          </note>
          <note>
            Kommer man att riva upp Carl Thams gamla doktorandreform och
            få ett system där det går att doktorera på olika sätt och på olika
            lång tid?
          </note>
          <note>
            Slutligen undrar jag om socialdemokraterna kommer med några konkreta
            förslag för att göra någonting åt den akuta lärarbristen på grundskolan
            och gymnasieskolan? Det kommer att fattas 21 000 lärare bara om
            ett par år.
          </note>
          <note type="speaker">
            Anf. 429 INGER LUNDBERG (s) replik:
          </note>
          <note>
            Fru talman! Gå upp på arbetsrummet, Ulf Nilsson, och slå upp
            budgetpropositionen! Se där att det finns betydande nya resurser
            avsatta till grundforskning för år 2001 och år 2002! Det gjordes
            också en satsning, om än något mindre än de kommande, i årets
            budget med totalt 70 miljoner kronor på de tre nya universiteten
            i Örebro, Växjö och Karlstad och på de högskolor som har fått
            vetenskapsområden.
          </note>
          <note>
            Det har skett en kraftig ökning av disputerade lärare i Sverige
            under senare år. Högskoleverket konstaterade i sin rapport att
            antalet disputerade doktorer i Sverige var mycket högt. Det är
            bara Schweiz inom
          </note>
          <note>
            OECD-området som har fler.
          </note>
          <note type="speaker">
            Anf. 430 ULF NILSSON (fp) replik:
          </note>
          <note>
            Fru talman! Det var så sent som 1997 som Carl
          </note>
          <note>
            Thams doktorandreform drevs igenom, så vi har inte sett konsekvenserna.
            Men faktum är att antalet doktorander nästan har upphört att växa
            på väldigt många institutioner. Det har stått stilla under de
            senaste två åren, särskilt inom humaniora och statsvetenskapliga
            ämnen.
          </note>
          <note>
            Vi tycker inte att det är tillräckligt med pengar för forskning
            i regeringens budget. Vi tycker att det behövs minst 400-500 miljoner
            mer till forskning. Man ska kanske låta bli att planera för studentplatser
            som ändå står tomma, vilket är fallet bl.a. på lärarutbildningarna.
            Det bästa vore naturligtvis om man kunde fylla lärarutbildningarna
            med motiverade studenter som inte bara har lärarutbildningen som
            sitt andra eller tredje val. Därför undrar jag om Inger Lundberg
            vill svara på frågan om vad vi ska göra åt den hotande lärarbristen
            i grund- och gymnasieskolan. Det gäller utbildningssidan, och
            det gäller villkoren för lärarna.
          </note>
          <note type="speaker">
            Anf. 431 INGER LUNDBERG (s) replik:
          </note>
          <note>
            Fru talman! Frågan om lärarförsörjningen är högprioriterad. Den
            har hanterats i många sammanhang och har diskuterats intensivt
            i anslutning till bl.a.
          </note>
          <note>
            Lärarutbildningskommitténs betänkande.
          </note>
          <note>
            Sedan ska jag gå över till frågan om forskningsreformen. Vi har
            kunnat konstatera att genomströmningen i forskarutbildningen i
            Sverige har ökat radikalt. Ett skäl till den forskningsreform
            som genomfördes under den förra mandatperioden var just den låga
            genomströmningen inom bl.a. humaniora.
          </note>
          <note>
            Många gånger handlade det om bristen på stöd och uppbackning
            av de forskarstuderande.
          </note>
          <note>
            Nu tittar Högskoleverket på det regelverk som universitet och
            högskolor har upprättat, och vi kommer självfallet att följa upp
            det. Det är angeläget att vi gör det. Men det är väl så angeläget
            att vi kan ge mer av stöd till de forskarstuderande.
          </note>
          <note type="speaker">
            Anf. 432 TREDJE VICE TALMANNEN:
          </note>
          <note>
            Beatrice Ask vill få antecknat till protokollet att hon inte
            hade rätt till ytterligare replik.
          </note>
          <note>
            Enligt meddelande om den allmänpolitiska debatten ska den hålla
            på som längst till klockan 22.00.
          </note>
          <note>
            De talare som är kvar inom det område som nu är föremål för debatt
            kommer alltså att inleda morgondagens debatt.
          </note>
          <note>
            (forts. prot. 54)
          </note>
          <note>
            4 § Anmälan om inkomna faktapromemorior om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemorior om
            förslag från Europeiska kommissionen inkommit och delats ut till
            kammarens ledamöter:
          </note>
          <note>
            Ändring av förordning (EEG) nr 404/93 om den gemensamma organisationen
            av marknaden för bananer KOM (1999) 582
          </note>
          <note>
            Sektorn för varor som inte omfattas av Specifika åtgärder och
            aktiv förädling KOM (1999) 625
          </note>
          <note>
            Utsläppande på marknaden och tillförsel av bovint somatotropin
            (BST) och om upphävande av rådets beslut 90/218 EEG KOM (1999)
            544
          </note>
          <note>
            Åtgärder avsedda att ge information om den gemensamma jordbrukspolitiken
            KOM (1999) 536
          </note>
          <note>
            Insamling och förvaltning av uppgifter om fiskeresurser av grundläggande
            betydelse för den gemensamma fiskepolitiken KOM (1999) 541
          </note>
          <note>
            Ändring av direktiv 64/432/EEG om djurhälsoproblem som påverkar
            handeln med nötkreatur och svin inom gemenskapen KOM (1999) 456
          </note>
          <note>
            Upprättande av ett system för identifiering av nötköttsprodukter
            och om upphävande av rådets förordning (EG) nr 820/97 och Förslag
            till Europaparlamentets och rådets förordning (EG) nr
          </note>
          <note>
            820/97 om upprättande av ett system för identifiering av nötköttsprodukter
            KOM (1999) 487
          </note>
          <note>
            Den gemensamma organisationen av marknaden för lin och hampa
            som odlas för fiberproduktion
          </note>
          <note>
            KOM (1999) 576
          </note>
          <note>
            Ändring av förordning (EG) nr 1577/96 om en särskild åtgärd för
            vissa trindsädesslag
          </note>
          <note>
            KOM (1999) 428
          </note>
          <note>
            Förslag till förordning om att ingå avtal genom skriftväxling
            om ändring av avtalen mellan EU och republiken Bulgarien, republiken
            Ungern och Rumänien om ömsesidigt fastställande av tullkvoter
            för vissa viner, och ändring av förordning (EG) nr
          </note>
          <note>
            933/95 om öppning och förvaltning av gemenskapens tullkvoter
            för vissa viner KOM (1999) 489
          </note>
          <note>
            Åtgärder som samordnas med medlemsstaternas på området företagspolitik
            KOM (99) 569
          </note>
          <note>
            Gemensamma regler på den inre marknaden för naturgas - harmoniseringsbehov
            KOM (1999) 612
          </note>
          <note>
            Försörjningstrygghet när det gäller gas i EU
          </note>
          <note>
            KOM (1999) 571
          </note>
          <note>
            Resultatet från det offentliga samrådet om grönboken om radiospektrumpolitiken
            KOM (1999) 538
          </note>
          <note>
            Ett nytt regelverk för infrastruktur för elektronisk kommunikation
            och tillhörande tjänster - 1999 års kommunikationsöversyn KOM
            (1999) 539
          </note>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1999/2000:41 Marktjänster på flygplatser
          </note>
          <note>
            1999/2000:45 Överförande av straffverkställighet utan den dömdes
            samtycke
          </note>
          <note>
            6 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 20 januari
          </note>
          <note>
            1999/2000:190 av Roy Hansson (m) till näringsminister Björn Rosengren
          </note>
          <note>
            Gotland och omställningen med anledning av den föreslagna strukturomvandlingen
            inom Försvarsmakten
          </note>
          <note>
            1999/2000:191 av Lennart Kollmats (fp) till socialminister Lars
            Engqvist
          </note>
          <note>
            Behandling av adoptionsärenden i läns- och tingsrätter
          </note>
          <note>
            1999/2000:192 av Lennart Kollmats (fp) till justitieminister
            Laila Freivalds
          </note>
          <note>
            Behandling av adoptionsärenden i läns- och tingsrätter
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 25 januari.
          </note>
          <note>
            7 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 19 januari
          </note>
          <note>
            1999/2000:437 av Mikael Oscarsson (kd) till justitieminister
            Laila Freivalds
          </note>
          <note>
            Många permissioner för grova brottslingar
          </note>
          <note>
            den 20 januari
          </note>
          <note>
            1999/2000:428 av Tuve Skånberg (kd) till statsminister Göran
            Persson
          </note>
          <note>
            Nürnberglagarnas tillämpning i Sverige
          </note>
          <note>
            1999/2000:430 av Ewa Larsson (mp) till statsrådet
          </note>
          <note>
            Ingegerd Wärnersson
          </note>
          <note>
            Musiklärarutbildningarnas ställning i framtiden
          </note>
          <note>
            1999/2000:435 av Carl-Erik Skårman (m) till miljöminister Kjell
            Larsson
          </note>
          <note>
            Trafikmiljön
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 25 januari.
          </note>
          <note>
            8 § Kammaren åtskildes kl. 21.54.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 1 § anf. 76 (delvis), av tredje vice talmannen därefter
            t.o.m. anf. 143
          </note>
          <note>
            (delvis), av talmannen därefter t.o.m. 2 §, av andre vice talmannen
            därefter t.o.m. 3 §
          </note>
          <note>
            anf. 288 (delvis), av förste vice talmannen därefter t.o.m. anf.
            345
          </note>
          <note>
            (delvis), av andre vice talmannen därefter t.o.m. anf. 396
          </note>
          <note>
            (delvis) och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
