<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--33</head>
          <docDate when="1999-11-25">1999-11-25</docDate>
        </div>
      </front>
      <body>
        <div>
          <note>
            19.00 - 23.01
          </note>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 19 november.
          </note>
          <note>
            2 § Meddelande om information från regeringen
          </note>
          <note>
            Förste vice talmannen meddelade att tisdagen den
          </note>
          <note>
            30 november kl. 15.00 skulle näringsminister Björn
          </note>
          <note>
            Rosengren lämna lägesinformation om IT-
          </note>
          <note>
            omställningen inför år 2000.
          </note>
          <note>
            3 § Bordläggningsdebatt med anledning av totalförsvarspropositionen
          </note>
          <note>
            Anmäldes proposition 1999/2000:30 Det nya försvaret.
          </note>
          <note>
            Anf. 1 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Herr talman! Debatt är alltid viktigt - speciellt om försvaret
            och dess inriktning. Jag får därför tacka för denna möjlighet
            till debatt i kammaren i dag.
          </note>
          <note>
            Propositionen Det nya försvaret som regeringen i dag överlämnar
            till riksdagen är en del av den framtidsreformering av försvaret
            som vi socialdemokrater tillsammans med Centerpartiet genomför
            och står bakom. För att förstå varför denna framtidsreform är
            nödvändig måste man utgå från hur vårt försvar ser ut i dag. I
            50 år har vi utvecklat och förfinat försvaret för att möta en
            invasion. Utifrån den s.k. marginaldoktrinen har stridskrafterna
            utvecklats för att kunna försvara oss mot denna invasion över
            landgränsen i norr och över Östersjön i söder. Den styrande faktorn
            har varit att avskräcka eller i värsta fall avvärja en invasion.
          </note>
          <note>
            År 1989 föll Berlinmuren, och därmed startade också sönderfallet
            av Sovjetunionen och Warszawapakten. Berlinmurens fall var också
            början till slutet på det kalla krigets dagar, slutet på supermakternas
            kapprustningar i vapenteknologi och starten på Europas återförening
            och de forna Warszawapaktsstaternas demokratisering. Det var också
            här som processen med förändring av vårt eget försvar startade,
            eller rättare sagt borde ha startat, då de säkerhetspolitiska
            grundförutsättningarna radikalt förändrades. Vi fortsatte dock
            att ha invasionshotet som grund för vår försvarsplanering år efter
            år. Världen förändrades, men vi förändrade inte vår bild av vad
            det svenska försvaret skulle möta för hot. Vid flertalet tillfällen
            under 1990-talet har vi förändrat delar av vårt försvar, men grunden
            har varit densamma - att använda invasionshotet som utgångspunkt
            för planeringen. Ansvaret för detta faller såväl på de socialdemokratiska
            regeringarna som på den borgerliga regeringen under
          </note>
          <note>
            1990-talet.
          </note>
          <note>
            Herr talman! Det var först genom 1999 års kontrollstation som
            riksdag och regering på grundval av
          </note>
          <note>
            Försvarsberedningens analyser kunde avskriva invasionshotet som
            den dominerande grunden för vårt försvars utformning. I kontrollstationen
            slog riksdagen fast att ett invasionsföretag som syftade till
            att ockupera Sverige inte är möjligt under de närmaste tio åren
            under förutsättning att vi har en grundläggande militär förmåga.
          </note>
          <note>
            Jag vill i detta sammanhang säga att Sveriges situation förmodligen
            aldrig har varit så säker som den är i dag. I vårt närområde omges
            vi, till skillnad från för tio år sedan, av fria demokratiska
            stater. Polen har tagit steget från att ha varit ett land i Warszawapakten
            till att bli en fullvärdig Natomedlem, de baltiska staterna söker
            medlemskap i EU och Nato, säkerheten kring Östersjön är god och
            samarbetet utvecklas hela tiden. Att jag mot den bakgrunden skulle
            föreslå att vi skulle fortsätta att utveckla, träna och finansiera
            vårt försvar för att möta en invasion vore oansvarigt och fel.
          </note>
          <note>
            Herr talman! Den ryska offensiven i Tjetjenien leder till stora
            och oacceptabla lidanden för civilbefolkningen. Den visar på att
            Ryssland ännu inte anammat de internationella regler inom FN och
            OS-
          </note>
          <note>
            SE som gäller vid lösandet av konflikter. Arbetet med att förmå
            Ryssland att lösa konflikten politiskt och att acceptera att det
            internationella samfundet får bistå flyktingarna i konfliktområdet
            måste intensifieras.
          </note>
          <note>
            Kan vi då anse att vårt säkerhetspolitiska läge är gott samtidigt
            som Ryssland blir alltmer osäkert, för krig i Tjetjenien och visar
            sig vara militärt effektivt?
          </note>
          <note>
            De ryska operationerna i Tjetjenien engagerar nu starkt den ryska
            krigsmakten. Om man lägger till det ryska engagemanget på Balkan
            innebär det en mycket stor ansträngning, särskilt som operationen
            i norra
          </note>
          <note>
            Kaukasus drar ut på tiden. En siffra på totalt 40 000
          </note>
          <note>
            ryska soldater har nämnts.
          </note>
          <note>
            I förhållande till förra Tjetjenienkriget, 1994-
          </note>
          <note>
            1996, förefaller det som om den ryska militära ledningen dragit
            vissa lärdomar: Den försöker hålla nere de egna förlusterna och
            bekämpar mål med flyg och artilleri. Av detta kan man dra slutsatsen
            att de ryska stridskrafterna förbättrat sin taktik och blivit
            något bättre på insatser i s.k. lågnivåkonflikter. Det går dock
            knappast att påstå att den ryska krigsmaktens operativa status
            i allmänhet ökat. Det går inte att jämföra den ryska offensiven
            i Tjetjenien med invasionen av ett land som Sverige. Det är två
            helt skilda saker.
          </note>
          <note>
            Vi får inte glömma att man för krig mot en styrka på några tusen
            man utan modern utrustning och utan både ledningsstruktur och
            större vapensystem. Att jämföra detta med det svenska försvaret
            efter vår försvarsreform är helt orimligt.
          </note>
          <note>
            Tjetjenienkriget kostar den ryska staten stora pengar - pengar
            som behövs på annat håll i det ryska samhället. Den ryske premiärministern
            Putin har sagt att försvarsanslagen ska öka med 57 %. Samtidigt
            kan vi konstatera att den ryska ekonomin befinner sig i en sådan
            kris att tidigare tilldelade medel endast betalats ut till en
            del.
          </note>
          <note>
            När man utformar ett försvar måste man göra det mot bakgrund
            av de materiella förutsättningar som föreligger för att hot ska
            kunna riktas mot vårt land.
          </note>
          <note>
            Politiken kan förändras över en natt, men det är hårdvaran som
            avgör om politiska intentioner kan omsättas i handling och i detta
            fall hot mot vårt land.
          </note>
          <note>
            Bedömningen både i Sverige och omvärlden är att det enorma reformbehovet
            i det ryska försvaret i kombination med de stora ekonomiska, sociala,
            strukturella och industriella problemen i Ryssland innebär att
            något återskapande av en militärt konventionell förmåga motsvarande
            det som fanns under kalla kriget inte är möjlig under överskådlig
            tid.
          </note>
          <note>
            Herr talman! Vi kan för Sveriges del konstatera att bedömningen
            som lagts till grund för den förestående försvarsreformen kvarstår.
            Det betyder att det fortfarande finns tillräckligt med resurser
            nu och framåt i tiden för att begränsade väpnade angrepp mot
          </note>
          <note>
            Sverige ska kunna genomföras. Det är därför vi anpassar vårt
            försvar bl.a. till den typen av hot.
          </note>
          <note>
            Runtom i Europa pågår ett reformarbete liknande vårt. I vissa
            länder har man kommit längre, i andra har man ännu inte startat.
            I Frankrike genomför man en reform som ska vara färdig 2002. I
            Danmark pågår ett förändringsarbete - i Österrike likaså. När
            jag för en tid sedan träffade mina kolleger i Tyskland och
          </note>
          <note>
            Norge gav de uttryck för att de länderna ska gå samma väg som
            Sverige. Erfarenheterna från Bosnien och
          </note>
          <note>
            Kosovo präglar många av de europeiska försvarsministrarnas tankar
            kring förändringen. Ett insatsförsvar med internationell förmåga
            är det man strävar efter.
          </note>
          <note>
            Insikten om att det inte längre handlar om att avvärja en sovjetisk
            storinvasion är tydlig. Behovet av stridskrafter som kan användas
            för att gemensamt agera i krishanteringsoperationer och därmed
            säkra freden i
          </note>
          <note>
            Europa är den alltigenom övergripande trenden.
          </note>
          <note>
            De senaste årens händelser på Balkan har förstärkt ansträngningarna
            bland Europas länder att utveckla en förmåga att förebygga konflikter
            och genomföra internationella insatser för att hantera kriser.
            Viktiga konkreta steg på vägen mot en stärkt europeisk krishanteringsförmåga
            togs bl.a. på EU-toppmötet i Köln, då EU:s medlemsländer åtog
            sig att utveckla effektivare europeiska resurser för krishantering.
            Detta kommer med all sannolikhet att följas upp vid EU-
          </note>
          <note>
            toppmötet i Helsingfors om några veckor - då med beslut om konkreta
            mål för europeisk krishanteringsförmåga och institutionella ramar
            för ledning av framtida insatser.
          </note>
          <note>
            Herr talman! Försvarsmakten tog under våren fram ett underlag
            som visade hur den framtida krigsorganisationen skulle utformas
            för att möta de hot som regeringen i kontrollstationspropositionen
            fann som möjliga under de närmaste tio åren. Resultatet blev en
            mindre och en förändrad försvarsmakt, men likväl en försvarsmakt
            med stor förmåga, och framför allt rätt förmåga i förhållande
            till vilka hot den ska kunna möta.
          </note>
          <note>
            Försvarsmakten redovisade detta den 19 maj, och regeringen ställer
            sig bakom detta i propositionen. Vi tar i och med förslaget fullt
            ut konsekvenserna av att det nu är tio år sedan Berlinmuren föll
            och det säkerhetspolitiska landskapet i Europa ritades om.
          </note>
          <note>
            De största förändringarna sker i armén. Den gamla mobiliseringsarmén
            avvecklas nästan helt, och brigaderna som vi känner dem i dag
            byter skepnad.
          </note>
          <note>
            Den tidigare stela organisationen med ca 5 500 man per brigad
            överges, och vi organiserar sex brigadledningar med förmåga att
            leda insatsförsvarets markstridsbataljoner. Brigaderna kommer
            att utformas beroende på vilka uppgifter som ska lösas. Under
            brigaderna organiseras ett stort antal bataljoner.
          </note>
          <note>
            Personalomsättningen kommer att vara stor i dessa moderna förband.
            Med arméns insatsförband skapas en förmåga att möta angrepp med
            begränsade luftrörliga insatsstyrkor samtidigt som goda förutsättningar
            skapas för att genomföra internationella insatser.
          </note>
          <note>
            Flygvapnet organiseras i åtta divisioner JAS 39
          </note>
          <note>
            Gripen. Det ger Sverige ett flygvapen av absolut högsta Europaklass.
            Marinen organiseras i två ytstridsflottiljer med tolv moderna
            ytstridsfartyg och en ubåtsflottilj med fem ubåtar, varav tre
            är helt nya.
          </note>
          <note>
            Därmed skapas förmåga till uthållig marin närvaro i omgivande
            farvatten i samband med kriser och konflikter. Kustartilleriet
            organiserar en amfibiebrigad med tre mycket kapabla amfibiebataljoner.
            Två helikopterbataljoner, varav en med markoperativ och en med
            sjöoperativ inriktning, organiseras.
          </note>
          <note>
            Det innebär också att ett antal nya förbandssystem byggs upp.
            Det handlar om NBC-insatsstyrkor och
          </note>
          <note>
            IT-förband för att möta de nya hoten. Samtidigt organiseras en
            luftburen bataljon som med helikoptrar eller liknande snabbt ska
            kunna vara på plats i ett krisområde. Den så grundläggande och
            viktiga anpassningsförmågan ska fortsätta att förbättras genom
            utvecklad försvarsunderrättelsetjänst och uppbyggnad av framåtblickande
            kunskap och kompetens inom både Försvarsdepartementet och Försvarsmakten.
            Vi ska ha genomarbetade anpassningsplaner, materielförsörjning
            i internationellt samarbete och en allmän beredskap för förändringar.
          </note>
          <note>
            Hela insatsorganisationen kommer att ledas av en operativ insatsledning.
            Denna stab kommer att leda insatser både i Sverige och internationellt.
          </note>
          <note>
            De nationella skyddsstyrkorna kommer att utgöra territorialförsvaret.
            De består av två typer av förband
          </note>
          <note>
            - dels markstridsbataljoner och marina basskyddsbataljoner som
            bemannas främst med personal som ersatts i insatsförbanden, dels
            våra hemvärnsförband.
          </note>
          <note>
            Territorialförsvaret kommer att ledas från ett antal militära
            staber. Dessa kommer dessutom att svara för stödet till de frivilliga
            försvarsorganisationerna och även för stödet till samhället vid
            svåra påfrestningar i fred.
          </note>
          <note>
            Konsekvenserna av att vi behöver en mindre krigsorganisation
            blir att vi behöver en mindre utbildningsorganisation i fred.
            I dag har vi en kapacitet att utbilda dubbelt så många värnpliktiga
            som vi har behov av för den nya krigsorganisationen.
          </note>
          <note>
            Vi genomför en försvarsreform som prioriterar det nya försvaret.
            Det är en reform som följer utvecklingen i Europa och som ger
            Sverige ett modernt försvar för framtiden. Att låsa sig fast i
            gamla föreställningar eller att klamra sig fast vid gamla hotbilder
            innebär att Sverige halkar efter och att vi inte kan agera på
            grund av att vi är felorganiserade eller att vi inte håller måttet.
          </note>
          <note>
            Jag vill avslutningsvis säga att utifrån de förutsättningar och
            den ambitionsnivå som Socialdemokraterna och Centerpartiet var
            överens om i kontrollstationen är jag och överbefälhavaren eniga
            om förslagen i propositionen. Vi är överens om att dessa förslag
            kommer att skapa ett framtida försvar med god förmåga. Jag ser
            det som en stor styrka att regeringen på det politiska planet
            tillsammans med Centerpartiet kommit överens om färdriktningen
            för det nya försvaret. Dessutom är det en styrka att regeringen
            och överbefälhavaren nått enighet om innehållet i färdriktningen.
            Tack!
          </note>
          <note type="speaker">
            Anf. 2 HENRIK LANDERHOLM (m):
          </note>
          <note>
            Herr talman! Sanningen bor i betraktarens öga.
          </note>
          <note>
            Det är ett gammalt beteendevetenskapligt standarduttryck som
            även mindre nogräknade konsulter gärna använder sig av. Och nog
            står det klart att det som försvarsministern här i dag har velat
            marknadsföra som ett ändamålsenligt försvar i huvudsak finns i
            hans egna ögon. Verkligheten är för de flesta av oss helt annan.
          </note>
          <note>
            Regeringen har medvetet valt en destruktiv hantering av försvarsfrågorna.
            Hårt trängd av den sedermera avgångne finansministern Erik Åsbrink
            och de försvarsfientliga partierna tvingades försvarsministern
            och Socialdemokraterna i riksdagen förra hösten att ge upp striden
            om den tidigare helt självklara kompensationen för effekten av
            anslagsförordningen.
          </note>
          <note>
            Tillsammans med nya planeringsförutsättningar i form av avskaffad
            teknikfaktor och en del småposter blev det närmare 10 miljarder
            som fattades förra hösten. Försvarsplaneringen kollapsade slutgiltigt.
          </note>
          <note>
            Det som tidigare, redan vintern 1997/98, stod klart för samtliga
            dåvarande oppositionspartier accepterades nu av regeringen. Konstruktiva
            förhandlingar i försvarsfrågan upptogs mellan Socialdemokraterna
            och de borgerliga partierna. Men det stod alltför snabbt klart
            att Björn von Sydow inte hade mandat att göra upp på ett sätt
            som var acceptabelt för en parlamentarisk majoritet.
          </note>
          <note>
            Det fanns inga pengar för att lösa de akuta problemen, och det
            krävdes dessutom en kraftig sänkning av ramen för nästa försvarsbeslutsperiod.
            Det var det enda tomten hade i säcken, för att använda en så här
            i begynnande juletid passande liknelse.
          </note>
          <note>
            Våra förslag om att föra upp förhandlingarna till en beslutsför
            nivå, dvs. partiledarkretsen, avvisades.
          </note>
          <note>
            Göran Persson vågade inte sätta sig i en realförhandling om försvaret
            med Carl Bildt. Vänsterns och
          </note>
          <note>
            Miljöpartiets allmänna stöd var viktigare. Socialdemokraterna
            vågade inte ens pröva. Försvarspolitiken offrades på det rödgröna
            samarbetets altare. I stället för att förhandla vidare i botten
            valde Socialdemokraterna att avsluta samtalen och i stället göra
            upp med bara ett parti.
          </note>
          <note>
            Förutom att uppgörelsen var svag i sak saknade den majoritetsstöd
            i riksdagen. På det sättet kastades försvarspolitiken ut på en
            verkligt osäker arena, samtidigt som uppgörelsens innehåll till
            skillnad från de allra flesta andra uppgörelser inte löste problemen
            -
          </note>
          <note>
            vare sig kortsiktigt eller långsiktigt.
          </note>
          <note>
            Socialdemokraterna hade chansen att göra upp över blockgränserna,
            men valde medvetet smalast möjliga bas och sämsta möjliga politik.
            Vad skiljer egentligen den politik man nu för tillsammans med
          </note>
          <note>
            Centern från en försvarspolitik inom samma ramar godkänd av Miljöpartiet
            och Vänsterpartiet och en politik som Socialdemokraterna själva
            hade drivit?
          </note>
          <note>
            Frågan ställs ofta vad det är som vi är oense om.
          </note>
          <note>
            Vad är det vi bråkar om? Jag tror att det väsentligen är att
            vi moderater kräver att försvarspolitiken ska präglas av stabilitet
            och fasta spelregler. Löftesbrott och tvära kast kostar skattebetalarna
            långt mer än vad det smakar.
          </note>
          <note>
            Dessutom bygger den politik som presenteras i dagens proposition
            på fromma förhoppningar och en skev världsbild. Den bygger på
            principen om no war in ten years' time. Det är såväl praktiskt
            som intellektuellt ohederligt att bygga försvarsplaneringen på
            en så exakt förutsägelse.
          </note>
          <note>
            Om framtiden vet ingen säkert. Att dra ut dagens trender tio
            år framåt i tiden leder ofelbart till säkerhetspolitiska glädjekalkyler
            och till att det till synes osannolika men fullt möjliga utesluts
            som grund för försvarspolitiken. Ett exempel av många är utvecklingen
            i Europa under de senaste tio åren. Vem kunde
          </note>
          <note>
            1989 förutse den här utvecklingen?
          </note>
          <note>
            Ryssland, som försvarsministern talade mycket om, är naturligtvis
            den eviga x-faktorn i svensk säkerhetspolitik. Jag har lika lite
            otalt med Ryssland som försvarsministern och menar att Rysslands
            successiva inlemmande i Europa är alldeles avgörande.
          </note>
          <note>
            Men Rysslands framtid avgörs i första hand på rysk jord. Den
            senaste tidens händelser i Tjetjenien och det instabila politiska
            läget inför kommande duma- och presidentval gör varje förutsägelse
            i grunden osäker.
          </note>
          <note>
            Sanningen är att alla hoppas, men ingen vet säkert.
          </note>
          <note>
            Vår försvarspolitik måste ha en ordentlig säkerhetsmarginal i
            stället för att leva på hoppet om den eviga freden.
          </note>
          <note>
            Regeringen drar också stora växlar på sin egen förmåga och handlingskraft
            vad gäller att i tid förutse behovet av upprustning och utveckling
            av vår militära förmåga. Anpassningsprincipen är samtidigt nödvändig
            och omöjlig. Också här behövs en större säkerhetsmarginal i form
            av fler kvalificerade förband på olika beredskapsnivåer.
          </note>
          <note>
            Men den svenska försvarspolitiken handlar inte längre bara om
            försvaret av Sverige. Vår blick är inte längre riktad enbart mot
            det som under hundratals år varit arvfienden. Det rena invasionsförsvarets
            endimensionella syn på försvaret är inte längre hela verkligheten
            men fortfarande en viktig del. Vid sidan av den mer passiva, defensiva,
            hotrelaterade dimensionen måste försvaret byggas om för att klara
            också dagens utmaningar. Om detta är försvarsministern och jag
            överens i ord, men i praktisk handling saknas förutsättningar
            för att höja ambitionsnivån.
          </note>
          <note>
            Sverige lämnar nu Bosnien med svansen mellan benen. Inget annat
            än regeringens oförmåga att ta fram pengar för att fullfölja en
            av det svenska försvarets mest lyckosamma operationer någonsin
            är skälet till den här nesan. Jag kom hem från ett besök i Bosnien
            för bara en dryg vecka sedan. Den gemensamma frågan från våra
            soldater och vårt befäl där nere är:
          </note>
          <note>
            Varför? Varför kasta bort de många miljarder vi har satsat? Varför
            inte fortsätta det Ulf Henriksson och snart 8 000 andra svenskar
            byggt upp? Det finns inget svar, försvarsministern. Lika lite
            som det finns något försvar för regeringens politik på detta områden.
            Det är självklart att vi skulle åka till Kosovo. Det är vi alla
            överens om. Men till vilket pris?
          </note>
          <note>
            Stor i orden, men liten på jorden är en beskrivning som väl kännetecknar
            klyftan mellan ord och handling vad gäller Sveriges förmåga att
            delta i krishantering i Europa och närområdet. Den lilla organisation
            som blir kvar om regeringens och Centerns förstörelseverk fullbordas
            kommer inte att klara de höga ambitionerna på det internationella
            området. Basen räcker helt enkelt inte till hur man än bär sig
            åt.
          </note>
          <note>
            Var talet om de internationella insatsernas betydelse bara tomma
            ord? Är regeringen nu beredd att backa för att pengarna inte räcker
            till? Om det är så, visar det med extrem tydlighet att försvarets
            förmåga blivit en restpost i en ekonomisk uppgörelse vars grundvillkor
            faktiskt dikterats av Vänstern och Miljöpartiet. Det viktiga blir
            inte vad försvaret kan, utan vad det kostar. En sådan försvarspolitik
            kan jag som svensk försvarspolitiker inte annat än skämmas för.
          </note>
          <note>
            Den avgörande frågan och det vi borde diskutera
          </note>
          <note>
            - det alldeles centrala - är vad försvaret ska kunna.
          </note>
          <note>
            Vad kommer den framtida organisationen med en armé bantad med
            60-80 %, en halverad flotta och ett avskaffat kustartilleri att
            klara av? Hur kommer våra
          </note>
          <note>
            200 flygplan att kunna verka utan viktiga vapen, utan skydd och
            med kraftigt minskad utspridning? Fyra brigader klarar försvaret
            av en landsända om olyckan skulle vara framme, varken mer eller
            mindre. Det lilla antal ytstridsfartyg som redovisas i regeringens
            proposition klarar en-två uppgifter samtidigt. Kvalitet kan inte
            i varje läge ersätta kvantitet. Tid och rum finns fortfarande
            kvar. Det lilla antalet förband som regeringen föreslår kan vara
            på få ställen samtidigt och har en alldeles för låg uthållighet.
          </note>
          <note>
            Försvarsministern och andra företrädare för regeringen kan hänvisa
            till hur mycket av målbildsarbete som helst, särskilt som det
            utgår från de felaktiga ingångsvärden man själv gett försvaret,
            men resultatet är ett försvar som blir för litet och för tunt
            och ett försvar och en försvarspolitik som faktiskt skadar
          </note>
          <note>
            Sverige.
          </note>
          <note>
            Sverige sänder ut fel signaler, skrev Financial Times nyligen.
            Det är allvarligt. Men det allvarligaste är trots allt nedrustningen
            i praktiken. Sverige blir svagare. Vårt nationella försvar, som
            är vårt allra viktigaste bidrag till stabiliteten i närområdet,
            urholkas samtidigt som osäkerheten om och när vi i verkligheten
            kommer ett kunna bidra ordentligt till den militära krishantering
            som nu står i centrum för både EU
          </note>
          <note>
            och Nato är monumental. Regeringen har inte ens brytt sig om
            att analysera hur utvecklingen av EU:s försvarsdimension kommer
            att påverka svenskt försvar. I stället fortsätter man på den inslagna
            nedrustningsvägen som om ingenting har hänt. EU ställer krav,
            men vi svarar med exempellös nedrustning.
          </note>
          <note>
            Sveriges röst i världen blir svagare. Militär förmåga att försvara
            sitt eget land men också att kunna bidra i ordentlig omfattning
            när världssamfundet kallar spelar, alldeles oavsett vad vi ibland
            lite militärt naiva svenskar tror och tycker, faktiskt roll. Den
            nedrustning av försvaret som nu förbereds kan komma att bli ett
            historiskt misstag av samma dignitet som 1925 års försvarsbeslut.
          </note>
          <note>
            Tro och hopp är vackra ord, men låter sig inte förenas med en
            realistisk försvarspolitik. Försvaret behöver förändras, ominriktas
            som försvarsministern uttrycker det. Det är vi överens om, men
            det är en avgörande skillnad mellan planlös panikavveckling och
            planerad utveckling. Det är därför vi moderater avvisar regeringens
            destruktiva försvarspolitik.
          </note>
          <note>
            (Applåder)
          </note>
          <note>
            Anf. 3 Försvarsminister BJÖRN VON SY-
          </note>
          <note>
            DOW (s) replik:
          </note>
          <note>
            Herr talman! Det var en glidning från försvarsutskottets ordförande
            när han talar om att regeringens planering är: Inga krig på tio
            år. Vi har sagt att möjligheterna för en invasion av Sverige syftande
            till ockupation icke ter sig möjlig inom tio år. Propositionen
            anger tydligt möjligheter och risker för väpnade angrepp. Jag
            har lagt mig vinn om att i propositionen tydligt ange vari de
            angreppen kan bestå och vad
          </note>
          <note>
            Försvarsmakten och även det civila försvaret ska kunna hantera.
          </note>
          <note>
            Försvarsutskottets ordförande kommer att få tillfälle att studera
            detta på s. 42 och framåt. Där står det vad försvaret ska kunna
            uppnå inom någon vecka.
          </note>
          <note>
            Det finns angivet en lång lista av möjliga angrepp som ska avvisas.
            Där står vad försvaret ska kunna uppnå genom ett års beredskap
            och vad försvaret ska kunna uppnå inom fem år genom en anpassning
            mot väpnande angrepp. På punkt efter punkt anger propositionen
            att det kan förekomma väpnade angrepp och krigshandlingar. Det
            försvar som vi föreslår kommer att kunna hantera detta.
          </note>
          <note type="speaker">
            Anf. 4 HENRIK LANDERHOLM (m) replik:
          </note>
          <note>
            Herr talman! Jag tackar försvarsministern för svaret. Jag önskar
            att jag kunde ha samma starka tro och samma starka hopp om att
            detta verkligen kommer att bli möjligt.
          </note>
          <note>
            Även med den låga ambitionsnivå som anges i propositionen vet
            ju ingen om den här organisationen verkligen kommer att kunna
            klara av detta. Bl.a. ska ju försvaret inte kunna klara av i princip
            någon typ av väpnat angrepp som inte härrör sig från fjärrstridsmedel
            under den närmaste femårsperioden, vilket jag också tycker är
            felaktigt att utesluta från allra första början. Det beror på
            att man gör en reell realekonomisk nedrustning på 20 %. Det är
            faktiskt vad det handlar om när man räknar ihop de pengar som
            ryckts undan från försvarets planeringsförutsättningar fram till
            2004. Nästan 10 000 människor ska lämna försvaret och över hälften
            av organisationen ska bort. Då är det stora problemet försvarsministern
            har, att han inte vet vad som kommer ut i andra ändan av denna
            okontrollerade process. Han vet inte, och kan inte här i dag svara
            på, vilken utrustning, vilket beväpning, vilken nivå på förbandsutbildning
            som de förband som blir kvar kommer att ha.
          </note>
          <note>
            Det är fullt möjligt - jag vill inte utesluta det - att de förhoppningar
            som försvarsministern har vad gäller möjligheterna för det framtida
            försvaret att uppfylla den egna låga ambitionsnivån kommer att
            uppfyllas. Men sanningen är att ingen vet, eftersom processen
            i sig är så omfattande och så stor. Så mycket kompetens kommer
            att gå förlorad och så många människor kommer att sluta att ingen
            vet vad som blir kvar på andra sidan.
          </note>
          <note>
            Ett exempel är de 16 insatsbataljoner som nu ska sättas upp.
            På vilket avgörande sätt skiljer de sig från den mobiliserande
            förrådsställda organisation som vi har i dag försvarsministern,
            förutom att förbandsomsättningstiden är något kortare?
          </note>
          <note>
            Det är samma förrådsställda organisation. Det är inte ett ögonblick
            högre grad av insatsförmåga, utan det krävs en inledande mobilisering
            för att kunna åstadkomma den insatsförmåga som försvarsministern
            talar så vitt och brett om.
          </note>
          <note>
            Anf. 5 Försvarsminister BJÖRN VON SY-
          </note>
          <note>
            DOW (s) replik:
          </note>
          <note>
            Herr talman! Redan i den grundläggande beredskap vi ska ha, ska
            det vara möjligt för Försvarsmakten att möta avsiktliga intrång
            på hela vårt landterritorium. Förmåga ska finnas att möta, bekämpa
            och så långt möjligt avvisa små styrkor av markstrids- eller sabotageförband.
            Det är grundutbildningsförband tillsammans med förstärkningar
            ur krigsförband ur insatsorganisationen som ska göra detta.
          </note>
          <note>
            Den materiel som kommer att finnas till förfogande är bland den
            modernaste i Europa. Samtliga förband kommer att hålla högsta
            europeiska kvalitet.
          </note>
          <note>
            Varje år kommer armén att ha sådana slutövningar att ut kommer
            en fullständigt färdig ny brigad. Tillsammans med dem som varit
            utbildade inom ett fåtal år innebär detta ett långt större kvalitativt
            steg än det som det nuvarande försvaret, särskilt armén, har kommit
            att leva under.
          </note>
          <note type="speaker">
            Anf. 6 HENRIK LANDERHOLM (m) replik:
          </note>
          <note>
            Herr talman! Försvarsministern har uppenbarligen en annan uppfattning
            än den som ställföreträdande överbefälhavaren redovisade när insatsorganisationen
            togs upp till diskussion vid ett av mina senaste försvarsberedningssammanträden.
            Jag har ställt frågan till ytterligare företrädare för Försvarsmakten.
          </note>
          <note>
            Skillnaden när det gäller den här insatsorganisationen eller
            markstridskrafterna är mycket marginell i förhållande till det
            som är avsikten med beredskapsnivån i dagens krigsorganisation.
            Mitt enkla konstaterande är att det inte räcker.
          </note>
          <note>
            Även i övrigt är försvarsministern trosviss. Jag vill växla några
            ord med honom om flygvapnets framtid. Det är ett utmärkt exempel
            på att en stor organisation med många flygande flygplan genom
            regeringens politik riskerar den beväpning, utrustning och ledningsförmåga
            som på lång sikt är alldeles avgörande. I den här propositionen
            lämnas inga besked i beväpningshänseende. Stora projekt som Meteor
            och Taurus, som jag anser vara helt avgörande för att man ska
            kunna tala om förmåga i detta oerhört viktiga, stora och för skattebetalarna
            dyra system, finns inte redovisade.
          </note>
          <note>
            Dessutom skulle jag vilja ställa en ytterligare och sista fråga
            till försvarsministern. Är det så att det inte spelar någon roll
            vad som händer i omvärlden? Är det så att ni fortsätter att föra
            samma politik ändå? Spelar
          </note>
          <note>
            Kosovo ingen roll? Spelar Tjetjenien ingen roll?
          </note>
          <note>
            Spelar det som har hänt i Köln och det som kommer att hända i
            Helsingfors nu i december när det gäller den europeiska försvarsdimensionen
            ingen roll för regeringens avvägande?
          </note>
          <note>
            När övriga Europa pratar om ökad förmåga till militär krishantering
            svarar Sverige med nedrustning.
          </note>
          <note>
            Varför inte göra ett rejält omtag i försvarspolitiken och titta
            på de reella förändringarna i omvärlden?
          </note>
          <note>
            Varför inte göra det, i stället för att hålla fast vid den fullständigt
            hopplösa omstruktureringsprocess som nu har inletts på grund av
            att de ekonomiska ramarna i princip gör det omöjligt att genomföra
            processen och inte ger någon säker kunskap om vad som kommer att
            finnas kvar i andra ändan.
          </note>
          <note>
            Vi moderater är för en om strukturering av försvaret, ingen tvekan
            om det. Det kommer att innebära förändringar och nedläggningar.
            Men den omställningsprocessen hade blivit nog så svår och smärtsam
            även med oförändrade försvarsanslag.
          </note>
          <note type="speaker">
            Anf. 7 BERIT JÓHANNESSON (v):
          </note>
          <note>
            Herr talman! Jag tänker inte gå in på några detaljer, för vi
            vet ju inte så mycket om detaljerna i det här förslaget. Men vi
            måste ändå kunna ha lite övergripande synpunkter på den här viktiga
            frågan, som kommer att påverka Sverige framgent.
          </note>
          <note>
            Under de senaste tio åren har det säkerhetspolitiska läget förändrats
            till det bättre. Det har ju faktiskt också haft en påverkan och
            resulterat i minskade försvarsutgifter i vår omvärld. Det är alltså
            inte så,
          </note>
          <note>
            Henrik Landerholm, att Sverige nedrustar och resten av Europa
            har kvar sina försvarsresurser. Snarare är det väl så att Sverige
            har kommit i sista sekund med att faktiskt konkret dra ned.
          </note>
          <note>
            Nu har vi beslutat att minska försvarsutgifterna.
          </note>
          <note>
            Det ser vi i Vänsterpartiet med tillfredsställelse på, då vi
            i många år har agerat för en minskning av försvarets resurser.
            Det nu framlagda förslaget, som minskar försvarsutgifterna med
            12 miljarder fram till år
          </note>
          <note>
            2004, ser vi som ett första steg.
          </note>
          <note>
            Vi har också ställt oss bakom den nya inriktningen av försvaret.
            Även det ser vi som ett första steg för att förändra innehållet
            och anpassa det till den nya situationen i vår omvärld. Försvaret
            har inget egenvärde. Försvaret är ett instrument för att utifrån
            en given risk säkerställa vårt behov av skydd av vårt territorium
            och våra invånare. Därför är förslaget att gå från invasionsförsvar
            bra och mycket nödvändigt.
          </note>
          <note>
            Men vi tycker också att det är oerhört bra att man nu ska kunna
            bidra med internationella missioner och att man ska kunna stödja
            samhället vid svåra påfrestningar i fred.
          </note>
          <note>
            Det är oerhört viktigt att försvaret har en folklig förankring.
            Därför anser vi att den allmänna värnplikten måste försvaras.
            Även om inte alla som mönstrar får lov att göra sin värnplikt
            är det oerhört viktigt att vi behåller allmän mönstring. Det är
            också mycket viktigt, när det är så få som får göra värnplikten,
            att de värnpliktigas villkor förbättras, att man får ett civilt
            meritvärde och att de värnpliktiga upplever att värnplikten är
            meningsfull och ger någonting till deras liv.
          </note>
          <note>
            Men folklig förankring är inte bara värnplikten.
          </note>
          <note>
            Det är också hur man organiserar de resurser som främst efterfrågas
            för stöd till samhället i fred. Bandvagnar och andra fordon är
            mycket betydelsefulla, men också hur man t.ex. placerar ut helikopterresurserna.
          </note>
          <note>
            Herr talman! Vi som har arbetat eller som arbetar inom försvarsområdet
            här i riksdagen och andra partikamrater har träffat anställda
            och anhöriga, kommunernas representanter och allmänheten, både
            vid möten här i Stockholm och i olika orter runt om i landet.
          </note>
          <note>
            Vi förstår att omställningen är en mycket smärtsam process för
            dem som berörs, både direkt och indirekt.
          </note>
          <note>
            Därför är det så viktigt att de orter och de anställda som nu
            till slut kommer att förlora sina förband och andra militära resurser
            får ett bra, anpassat och tillräckligt stöd. Det stödet måste
            utgå från de olika orternas förutsättningar. Men de berörda måste
            också bli delaktiga i processen.
          </note>
          <note>
            Med arbetsgruppens förslag, som har tagits fram, och med propositionen,
            som vi inte har hunnit läsa eftersom vi knappt har fått den i
            vår hand - med dem som bas kommer Vänsterpartiet att lägga fram
            ett förslag utifrån våra principer och våra prioriteringar.
          </note>
          <note>
            Det som är viktigt är att försvarets inriktning på internationell
            verksamhet verkligen tas till vara. Det som är absolut viktigast
            är det förebyggande arbetet.
          </note>
          <note>
            Sverige måste kunna ställa upp tidigt innan en konflikt blir
            väpnad. Vi måste kunna ställa upp med civila resurser. Vi måste
            kunna ställa upp med stöd för demokratiutveckling, med diplomatiska
            medel och med stöd i form av öppenhet och kontakter runt om i
          </note>
          <note>
            Europa men också i vår omvärld för övrigt. Vi måste också under
            konflikter med fredsbefrämjande insatser och efter fredsavtal
            kunna ställa upp vid återuppbyggnaden av ett land vad gäller att
            med olika medel läka sår, både hos människor och i infrastrukturen.
          </note>
          <note>
            Det vi alla har lärt oss av Balkankonflikten är hur viktigt det
            är att agera tidigt. Därför är också vår alliansfrihet oerhört
            viktig att bevara. Det är den som gör att vi kan agera på ett
            bra och trovärdigt sätt.
          </note>
          <note>
            Utan att på något sätt föregripa detaljdiskussionen som kommer
            upp i utskottet så småningom vill jag också säga att vi anser
            att JAS-satsningen enligt det förslag som nu ligger är alldeles
            för stor och att detta stjäl resurser från andra viktiga områden.
            Den oerhört kraftiga satsningen på JAS 39 Gripen är ju anpassad
            till invasionsförsvaret och passar inte för dagens säkerhetsanalys
            och hotbild. Därför kommer vi att föreslå att projektet omvärderas
            och anpassas till dagens situation och behov av flygresurser.
          </note>
          <note>
            Vi har naturligtvis också, som vi har gjort tidigare, ökat stödet
            för minröjning som är en mycket stark fråga för oss. Det kommer
            naturligtvis att avspeglas i våra prioriteringar.
          </note>
          <note>
            Vad jag nu ser fram emot är att arbeta med detta i försvarsutskottet
            utifrån de förutsättningar vi har.
          </note>
          <note>
            Vi hoppas att arbetet ska ge Sverige ett försvar som ska bli
            det instrument som vi vill ha för att arbeta med de viktiga frågor
            som har betydelse för oss här i
          </note>
          <note>
            Sverige men också för vår omvärld.
          </note>
          <note type="speaker">
            Anf. 8 ÅKE CARNERÖ (kd):
          </note>
          <note>
            Herr talman! När nu förslaget till ny grundorganisation för Försvarsmakten
            kommit på riksdagens bord har den helt naturligt föregåtts av
            en omfattande debatt runt om i landet. Särskilt intensiv blev
            den naturligtvis i samband med att Arbetsgruppen för grundorganisationsförändringar
            presenterade sitt förslag den
          </note>
          <note>
            20 oktober. Mycket snabbt förankrades detta förslag i
          </note>
          <note>
            Socialdemokraternas och Centerns riksdagsgrupper och dagens försvarspolitiska
            proposition är således resultatet av den försvarsuppgörelse som
            skedde mellan de båda partierna i februari i år.
          </note>
          <note>
            Jag vill inledningsvis deklarera att Kristdemokraterna står bakom
            beslutet att ändra färdriktning när det gäller utformningen av
            försvaret från ett utpräglat invasionsförsvar till en mer flexibel
            organisation med hög anpassningsförmåga, grundad på allmän värnplikt
            som kan möta och hantera morgondagens hot.
          </note>
          <note>
            Ett kristdemokratiskt utformat försvar utifrån våra ekonomiska
            ramar skulle innebära en förändrad grundorganisation. Jag kommer
            att utveckla detta senare.
          </note>
          <note>
            Det vi framför allt kritiserade i försvarsberedningens rapport
            Förändrad omvärld - omdanat försvar var ett antal kostnadskrävande
            faktorer som ej analyserats, och vi avslutade med "förnyelse och
            utveckling kommer att erfordras för internationella insatser och
            för att vi skall kunna följa med i den militärtekniska utvecklingen
            och skapa handlingsfrihet för framtiden."
          </note>
          <note>
            Även om en jämförelse av det säkerhetspolitiska läget före och
            efter det kalla kriget utfaller till fördel i en framtidsprognos
            går det inte att slå sig till ro. För att ge landet ett fullgott
            försvarspolitiskt skydd måste de traditionella säkerhets- och
            försvarspolitiska ställningstagandena även inkludera annorlunda,
            oväntade och komplexa hot. Sveriges allt större militära internationella
            engagemang kan också komma att innebära konfrontationer med andra
            länder och grupper. Den förbättrade omvärldsbilden sedan 1989
            har nu med råge intecknats genom de olika försvarsbesluten och
            de beredskapssänkningar som därefter gjorts.
          </note>
          <note>
            Herr talman! Som ett av de första partierna krävde
          </note>
          <note>
            Kristdemokraterna redan i början av 1998 ett nytt försvarsbeslut
            med temat folkförsvar med handlingsfrihet.
          </note>
          <note>
            Redan innan ett år hade gått av innevarande försvarsbeslutsperiod
            kom Försvarsmaktens ekonomi i obalans och resultatet blev verksamhetsinskränkningar
            och en ambitionssänkning motsvarande
          </note>
          <note>
            10 miljarder kronor under återstoden av försvarsbeslutsperioden.
          </note>
          <note>
            Vi framförde därför att ett underlag för ett nytt försvarsbeslut
            borde utarbetas i stället för att fortsätta att genom besparingar
            lappa, laga och senarelägga olika projekt. Vi befarade att anpassningsdoktrinen
            från Försvarsbeslut 96 kunde sättas ur spel samt att det inte
            gick att bortse från risken att Försvarsmaktens långsiktiga styrka
            urgröptes.
          </note>
          <note>
            Kristdemokraterna deltog i fjolårets försvarsförhandlingar hela
            tiden eftersom vi ansåg det vara av stort värde att söka en bred
            försvarspolitisk uppgörelse. Tillvägagångssättet att nå denna
            blev märkligt.
          </note>
          <note>
            Försvarsministern markerade tydligt att regeringen inte tänkte
            göra upp med Miljöpartiet och Vänstern, men såg inte till att
            få fram ett väl förankrat majoritetsförslag. Kristdemokraterna
            betonade vikten av att först lösa den s.k. akuta närtidsproblematiken
            innan nästa steg tog vid.
          </note>
          <note>
            Brutna löften, instabila regler och därtill en kraftig ramreduktion
            har nu lett till en stressad och oordnad planeringsprocess med
            stor risk för materielförstöring. Eftersom Kristdemokraterna reagerade
            på regeringens oförmåga att lösa Försvarsmaktens ekonomiska problem
            ställde vi inte upp på de ekonomiska ramar som Socialdemokraterna
            och Centern lade fram.
          </note>
          <note>
            Orsaken till de dramatiska nedskärningarna handlar inte enbart
            om 10 % neddragningar av ramen som en del gör gällande, utan bakom
            de dramatiska nedskärningarna ligger försvarsuppgörelsen mellan
          </note>
          <note>
            Socialdemokraterna och Centern som förvärrade
          </note>
          <note>
            Försvarsmaktens ekonomiska situation, livligt påhejad av de försvarsfientliga
            partierna Vänstern och
          </note>
          <note>
            Miljöpartiet. Det är värt att notera att samtliga partier i försvarsutskottet
            vid två tillfällen hade varit eniga om att det nya ekonomisystemet
            inte skulle få påverka försvarsverksamheten negativt.
          </note>
          <note>
            Herr talman! I försvars- och säkerhetspolitiken är det nödvändigt
            med stabilitet och långsiktighet. Att projektera och utveckla
            materiel, att utbilda och bedriva en trovärdig och kontinuerlig
            verksamhet samtidigt som en omfattande omstrukturering förestår
            ställer nu Försvarsmaktens och försvarsindustrins personal inför
            stora utmaningar. Stora nedskärningar i ett skede när Försvarsmaktens
            ekonomi har utsatts för enorma påfrestningar och instabila regler
            ger ringa trovärdighet åt viljan att utforma ett nytt försvar.
          </note>
          <note>
            Viktig kompetens riskerar att gå förlorad och arbetet med ominriktningen
            försvåras.
          </note>
          <note>
            Herr talman! Försvarsberedningen var enig om att grundorganisationen
            måste utvecklas långsiktigt mot en insats- och kompetensorganisation.
            För att klara detta är det nödvändigt att främst större etablissemang
            eftersträvas som medger samträning, samövningar och fördjupad
            systemkunskap. Vi kristdemokrater menar därför att för att bibehålla
            och förstärka kompetensen för väpnad strid, som är det grundläggande
            och yttersta motivet för Försvarsmakten, måste regionala kompetenscentrum
            bevaras i framtiden.
          </note>
          <note>
            Den struktur vi gått in i rivs upp genom förslaget.
          </note>
          <note>
            De s.k. funktionsplattformarna bör lokaliseras tillsammans med
            brigadutbildningar. Vi kan då få ett antal hållbara centrum med
            hög kvalitet till låga kostnader, där mångfalden frodas i unika
            och kreativa, integrerade miljöer. Föreliggande förslag medger
            inte detta, vilket i framtiden kan visa sig bli det stora misstaget.
            Hur ska svensk kompetens kunna bevaras och utvecklas om vi inte
            bygger en tillräckligt bred bas för rekrytering och stimulerande
            konkurrens?
          </note>
          <note>
            Herr talman! Kompetens handlar om människan i
          </note>
          <note>
            Försvarsmakten, dvs. mänsklig kompetens, som är en färskvara.
            För att kunna nå de operativa krav som ställs utifrån försvarets
            fyra huvuduppgifter måste grundorganisationen säkerställa att
            vi hittar den kvalificerade personal som krävs för en stabil anpassningsförmåga.
            Detta ger en hög grad av trovärdighet för att bl.a. kunna deltaga
            i internationella fredsframtvingande insatser. En utarmning av
            den mänskliga kompetensen leder till att kunskapsnivån och förmågan
            att leda förband i fält blir allt lägre. Vår anpassningsförmåga
            finns i övningsverksamheten som är helt nödvändig för att behålla
            och inspirera kvalificerad personal.
          </note>
          <note>
            En försvarsmakt med hög kompetens kan väl uppfylla de krav som
            innebär att upptäcka, möta och avvisa varje kränkning av landet,
            att delta i alltmer komplexa fredsfrämjande insatser och stödja
            det fredstida samhället vid svåra påfrestningar. Framtidsinriktad
            verksamhet förutsätter goda kompetensmiljöer.
          </note>
          <note>
            Herr talman! Hur väl kommer Försvarsmakten att kunna lösa sina
            uppgifter i framtiden? De drastiska och förhastade nedskärningarna
            undergräver Försvarsmaktens förmåga att lösa de av statsmakterna
            ställda uppgifterna på ett tillfredsställande sätt. Hur dessa
            förmågor uppfattas av omgivningen påverkar bedömningen av försvarets
            trovärdighet. Även försvarsviljan påverkas av detta. Konsekvenserna
            av de föreslagna förändringarna skapar otrygghet för de totalförsvarspliktiga,
            den anställda personalen, alla de frivilliga och personal inom
            svensk försvarsindustri, och kan på sikt leda till minskat förtroende
            för försvaret.
          </note>
          <note>
            Herr talman! Sveriges vidsträckta yta kräver ett folkförsvar
            med största möjliga handlingsfrihet inför framtida hot.
          </note>
          <note>
            Kristdemokraterna har ända sedan Försvarsbeslut 96 betonat att
            en instabil säkerhetspolitisk situation kräver en långsiktig och
            stabil anpassningsförmåga för att vi ska kunna hantera olika typer
            av hotbilder. En nedrustning av det svenska försvaret betyder
            inte bara att människor blir arbetslösa utan det betyder också
            att vår beredskap för det som inte får hända krymper.
          </note>
          <note>
            Vi menar därför att de stora nedskärningar som regeringen och
            Centern nu för andra gången tillsammans åstadkommer under 1990-talet
            innebär en ökad risktagning med svensk försvarsförmåga i en svårförutsägbar
            omvärld. Vår nationella försäkringspremie får nu en onödigt stor
            och kostnadskrävande självrisk.
          </note>
          <note>
            Herr talman! Den demokratiska processen utifrån det här förslaget
            fortsätter nu. Enligt uppgifter i medierna har förbandschefer
            ålagts munkavle när det gäller det här grovförslaget.
          </note>
          <note>
            Jag anser att ett sådant här förslag måste tåla både intern och
            extern kritik. Det kan exempelvis upplevas på olika håll att beslutsunderlaget
            innehåller fel.
          </note>
          <note>
            Min fråga till försvarsministern i denna del är:
          </note>
          <note>
            Vad anser försvarsministern om ett sådant yttrandeförbud? Har
            inte alla personer rätt att lämna synpunkter på ett förslag som
            handlar om nationens säkerhet, som i detta fall?
          </note>
          <note>
            Anf. 9 Försvarsminister BJÖRN VON SY-
          </note>
          <note>
            DOW (s) replik:
          </note>
          <note>
            Herr talman! Det är regeringsformens föreskrifter som gäller,
            och det är att varje medborgare har rätt till yttrandefrihet i
            vårt land.
          </note>
          <note>
            Chefen för Försvarsmakten, överbefälhavaren, har orienterat mig
            om att han avser att ha samtal med en del förbandschefer kring
            frågan om deras agerande i tjänsten. Jag har ett absolut förtroende
            för chefen för
          </note>
          <note>
            Försvarsmakten, vår överbefälhavare.
          </note>
          <note>
            Åke Carnerös inlägg ger ett intryck av att det sveper en förlamning
            över vårt försvar. Jag vill peka på att när Åke Carnerö och kristdemokraterna
            kommer att studera det avsnitt i propositionen som gäller materielförsörjningen
            ser de inte den bilden.
          </note>
          <note>
            Vi var i tillfälle att föra förhandlingar med industrin, och
            det har varit möjligt att därigenom göra förändringar i betalningsterminer
            osv. Överbefälhavaren genomförde en omstudering av materielplanen
            i ljuset av den nya inriktning som försvaret har.
          </note>
          <note>
            Det kommer att framträda i propositionen att på punkt efter punkt
            både fortsätter anskaffningar och kan vi initiera moderniseringar
            och ytterligare anskaffningar av materiel. Jag kan bara nämna
            några punkter.
          </note>
          <note>
            Splitterskyddade granatkastare anskaffas. Artillerigranaten Bonus
            fortsätter. Stridsfordon 90 fortsätter.
          </note>
          <note>
            Det sker stridsvagnsanskaffningar. Torpeder, korvetter och eldledningsradar
            anskaffas. Vi går vidare med en anskaffning av helikopterprojekt.
            Vi går vidare med ett reviderat medellångt luftvärnssystem, där
            överbefälhavaren har redovisat möjligheterna att omstudera dagens
            Bamse till en utvecklad form av luftförsvar med medellång räckvidd.
          </note>
          <note>
            Jag vill peka på att det i ÖB:s förslag - det har regeringen
            och Centerpartiet ställt sig bakom - finns en förskjutning i ökad
            riktning mot materielanskaffning, investeringar, forskning och
            utbildning.
          </note>
          <note type="speaker">
            Anf. 10 ÅKE CARNERÖ (kd) replik:
          </note>
          <note>
            Herr talman! Mitt anförande får ses i belysning av att jag inte
            har läst propositionen. Men det har naturligtvis hänt väldigt
            många saker under det här året inom försvarsindustriområdet, framför
            allt att man inte har fått tydliga och klara signaler i ett tidigt
            skede. I vissa fall handlar det om att man håller på att samverka
            eller ökar samordningen och samverkan med andra länder. Det får
            inte vara så, som man kan ha fått en uppfattning om, att en del
            materielprojekt har hamnat i återvändsgränder. Då blir det inte
            den materiella och tekniska förnyelse som hela tiden måste pågå.
          </note>
          <note>
            Försvarsindustrin är naturligtvis en säkerhetspolitisk tillgång
            - jag tror inte att det råder delade meningar om det. Men vi får
            återkomma till det här när vi har sett propositionen i detalj.
          </note>
          <note type="speaker">
            Anf. 11 ERIK ARTHUR EGERVÄRN (c):
          </note>
          <note>
            Herr talman! För två veckor sedan firade vi runt om i Europa
            att det var tio år sedan Berlinmuren föll.
          </note>
          <note>
            Centerpartiet är berett att ta ansvar och ta konsekvenserna av
            denna händelse för tio år sedan. Vi är beredda att dra försvars-
            och säkerhetspolitiska slutsatser av Berlinmurens fall, Sovjetunionens
            upplösning och de forna Warszawapaktsstaternas frigörelse. Att
            Nato utvidgats med Polen, Ungern och Tjeckien, att samarbetet
            inom Partnerskap för fred intensifieras och att relationerna mellan
            Nato och Ryssland utvecklats så till den grad att dessa relationer
            tålde den allvarliga påfrestning som kriget i Kosovo utgjorde,
            gör det inte svårare att dra dessa slutsatser. Det är en fredligare
            tid vi går till mötes och en fredligare utveckling som vi bejakar.
            Sveriges försvar kan och ska inte längre stå kvar vid det kalla
            krigets struktur, som byggdes upp för att möta en stormaktsinvasion
            från öst.
          </note>
          <note>
            Till grund för den proposition som försvarsministern nu lagt
            fram ligger Centerpartiets och Socialdemokraternas överenskommelse
            om försvarspolitikens inriktning samt inriktningen för den ekonomiska
            ramen för åren 2002-2004, som riksdagen fastlagt redan i våras.
          </note>
          <note>
            Med omställningen av totalförsvaret kommer vi även i framtiden
            att ha ett starkt försvar med förmåga att försvara hela landet,
            även de län och orter där förbandsnedläggningar kommer att ske.
            Det nya insatsförsvaret utformas just för att kunna hävda Sveriges
            territoriella integritet, för att i hela landet kunna sätta in
            styrkor mot begränsade väpnade angrepp och för att kunna skydda
            Sverige mot allvarliga konsekvenser av angrepp mot landets infrastruktur.
            Dessutom måste Sveriges förmåga att delta i det internationella
            säkerhetssamarbetet förstärkas.
          </note>
          <note>
            En viktig del i omställningen handlar om att skapa handlingsutrymme
            för att anpassa totalförsvaret till nya typer av hot, som på lång
            sikt skulle kunna uppstå. Insatsorganisationen ska ha förmåga
            att redan i grundberedskap lösa de försvarsuppgifter som riksdagen
            beslutar. Vad som behövs är ett antal högt prioriterade och mångsidigt
            användbara förband, som dock är avsevärt färre än vad vi har i
            dag. Dessutom måste insatsorganisationen i sig innehålla en inbyggd
            förmåga till ominriktning, en kapacitet att anpassa försvarsförmågan
            till ytterligare uppgifter som kan bli aktuella på sikt.
          </note>
          <note>
            Herr talman! För drygt en vecka sedan kom jag hem från en resa
            i Bosnien. Tillsammans med delar av försvarsutskottet hade jag
            förmånen att på plats studera situationen och se det arbete som
            våra unga svenska män och kvinnor gör där nere. Det råder inget
            tvivel om behovet av en internationell närvaro där nere för en
            lång tid framöver. Den svenska Bosnieninsatsen visar vikten och
            värdet av att Försvarsmaktens internationella insatser ges en
            högre prioritet. Den svenska Bosnieninsatsen illustrerar också
            hur det svenska försvaret numera inte kan begränsas till att enbart
            hävda den territoriella integriteten, utan hur skyddet av vår
            säkerhet är beroende av hur väl vi lyckas medverka i det internationella
            säkerhetsarbetet.
          </note>
          <note>
            Att stärka den gemensamma europeiska krishanteringsförmågan är
            i allra högsta grad ett svenskt intresse. Vi har varit kritiska
            till hur regeringen och Försvarsmakten skötte ärendet med Kosovostyrkan.
            Den svenska snabbinsatsstyrkan var sist på plats, och det får
            inte upprepas. Därför måste försvaret utveckla en förmåga med
            stort mervärde för de internationella insatserna. Åtgärder som
            utvecklar enbart den nationella försvarsförmågan måste därför
            i någon mening nedprioriteras, av hänsyn till just den ökade internationella
            förmågan.
          </note>
          <note>
            Omstruktureringen innebär att totalförsvarets personalförsörjning
            även i framtiden ska baseras på ett pliktsystem. Det som ska vara
            dimensionerande för värnpliktsvolymen är emellertid behovet, i
            enlighet med riksdagens beslut. Inte minst i fullgörandet av de
            internationella insatserna, där svenska soldater medverkat, har
            våra värnpliktiga väckt respekt och vunnit anseende hos våra medverkande
            partner. Pliktsystemet kommer att vara en väsentlig del i den
            nya insatsorganisationen och har en långsiktig bärkraft.
          </note>
          <note>
            Herr talman! Ominriktningen kommer också att innebära att försvarets
            frivilligorganisationer får en allt viktigare funktion. Samtidigt
            höjs kraven på frivilligorganisationernas insatser. De insatser
            frivilligorganisationerna gör är viktiga komponenter för att upprätthålla
            försvarets folkliga förankring. Med det nya försvaret kommer frivilligorganisationerna
            att ges goda förutsättningar att bedriva och utveckla sin verksamhet.
          </note>
          <note>
            Ominriktningen är också påkallad och motiverad av behovet att
            utveckla försvarets förmåga att tackla nya och annorlunda hot.
            Flera av dessa hot är inte primärt militära till sin karaktär.
            I stället ser vi hur icke-militära metoder och påtryckningsmedel
            kan få katastrofala följdverkningar för det moderna, sårbara informationssamhället.
            Därför måste den civila försvarsförmågan stärkas och ges ökad
            betydelse. Stödet till det civila samhället är en av försvarets
            huvuduppgifter som måste fyllas med ett större innehåll.
          </note>
          <note>
            Tyvärr har vi inte kommit särskilt långt på detta område. Hindren
            är flera, däribland gällande lagstiftning. Vi måste bättre utnyttja
            de samlade resurser som finns inom olika myndigheters ansvarsområden
            och inom det civila samhället. En försöksverksamhet kunde vara
            ett sätt att snabbt och effektivt pröva och utveckla nya samarbetsformer.
            Vi har inte råd att bygga upp och vidmakthålla likartade resurser
            inom olika myndigheter.
          </note>
          <note>
            Ett exempel på tänkbar militär/civil integration är att utveckla
            ett gemensamt maritimt lednings- och informationscentrum, som
            bl.a. skulle ha ansvar för kontroll och övervakning av sjötrafik
            med radar- och transpondersystem, övervaknings- och ingripandemöjligheter
            med fartyg, flygplan och helikoptrar, trafikledning och lotsning,
            kartering och sjömätning.
          </note>
          <note>
            Det kan också gälla transporter och kontroll av farligt gods,
            person- och godstransporter, räddningstjänst och katastrofbistånd
            samt åtgärder mot alla former av illegal verksamhet, såväl nationell
            som gränsöverskridande sådan. Det skulle dessutom kunna omfatta
            miljöarbete och miljöskydd, olika former av bistånd och utveckling
            i grannländerna. Ett sådant centrum skulle därmed vara lämpligt
            som internationellt samverkansorgan främst för ledning och övervakning.
          </note>
          <note>
            Herr talman! Centerpartiet är ett försvarsvänligt parti. Därför
            fullföljer vi med denna överenskommelse vår ambition att ta ett
            långsiktigt ansvar för totalförsvarets omstrukturering. Det grundläggande
            är och måste vara att totalförsvaret rustas för morgondagens hot.
            På det sättet kan ett bra försvar bli än bättre.
          </note>
          <note type="speaker">
            Anf. 12 HENRIK LANDERHOLM (m) replik:
          </note>
          <note>
            Herr talman! Det är en självklarhet att världen har förändrats.
            Det är också självklart att de säkerhetspolitiska utmaningarna
            1999 är av en helt annan karaktär än dem för tio år sedan.
          </note>
          <note>
            Jag har själv kraftfullt drivit frågan att nu se försvarspolitiken
            i två dimensioner, både det nationella försvaret av mer defensiv
            karaktär och ett aktivt deltagande för att bidra till säkerheten
            i omvärlden. Men
          </note>
          <note>
            - och det framgår inte av Erik Arthur Egervärns inlägg - de förmågorna
            är båda sidor av samma mynt, båda sidor av den samlade försvarsförmågan.
            En nedprioritering av det nationella försvaret leder automatiskt
            till en sämre förmåga att delta i internationella insatser.
          </note>
          <note>
            Jag har två frågor till Erik Arthur Egervärn. Den första gäller
            om Centerpartiet är berett att stå fast vid sin uppfattning att
            internationella insatser ska bekostas utanför försvarsramarna.
            Är man beredd att gå med på att insatserna successivt förs in
            i de anslag som har att klara av uppbyggnaden av förmågan internationellt
            och nationellt? Hittills har Centern varit ett värn mot ingrepp
            i de reguljära försvarsanslagen.
          </note>
          <note>
            Min andra fråga rör vad Erik Arthur Egervärn pekade på när det
            gäller Centerns långsiktiga ansvarstagande. 1996 års försvarsbeslut
            var inte någon vidare lyckosam handlingsväg. Hur det blir efter
            detta beslut vet ingen. Det är naturligtvis resandes ensak att
            Centern ställer upp på en stor ramsänkning i nästa försvarsbeslut.
            Varför svek ni det försvarspolitiska löftet att Försvarsmakten
            skulle kompenseras för den förändring av anslagsförordningen som
            skedde 1996? På det sättet kastades försvarsplaneringen ut i ett
            i det närmaste totalt kaos.
          </note>
          <note type="speaker">
            Anf. 13 ERIK ARTHUR EGERVÄRN (c) replik:
          </note>
          <note>
            Herr talman! Henrik Landerholm och jag kan sannolikt vara överens
            om att nationellt och internationellt inriktad försvarsförmåga
            egentligen är två sidor av samma mynt. Det är egentligen en lek
            med ord.
          </note>
          <note>
            Blir det bättre i internationellt avseende blir det också bättre
            nationellt. De är utbytbara storheter.
          </note>
          <note>
            Sedan var det de konkreta frågorna. Står Centern fast vid finansiering
            av internationella verksamheter?
          </note>
          <note>
            Ja, det gör vi naturligtvis. Men samtidigt vill jag säga att
            finansieringen av framtida internationella insatser måste lösas
            i särskild ordning vid varje enskilt tillfälle. Det går inte att
            slå fast en enhetlig och för alltid generell princip för finansieringen.
            Volym, omfattning och andra faktorer avgör insatsens kostnad.
            Det är svårt att entydigt slå fast på vilket sätt man ska budgetera
            de internationella insatserna.
          </note>
          <note>
            Den andra frågan gäller huruvida vi står bakom anslagsförordningen.
            Henrik Landerholm vet själv hur den processen avlöpte i försvarsutskottet.
            Nu är vi på en ny arena med ett nytt försvarsbeslut och nya finansieringssituationer.
            Frågan är vid det här laget överspelad.
          </note>
          <note type="speaker">
            Anf. 14 HENRIK LANDERHOLM (m) replik:
          </note>
          <note>
            Herr talman! Det är naturligtvis lätt att säga att frågan är
            överspelad när man själv har bidragit till att inte lösa frågan
            genom att kasta in försvarspolitiken i en helt ohållbar planeringssituation.
            Det läge vi nu står i beror inte bara på den medvetna politiska
            - ond eller god - viljan att sänka försvarsramen i nästa försvarsbeslutsperiod.
            Även om jag inte tycker om det, och jag menar att det leder till
            förödande effekter, får jag acceptera Centerpartiets ställningstagande.
          </note>
          <note>
            Den andra frågan har Erik Arthur Egervärn inte på något sätt
            besvarat, nämligen varför Centern inte stod fast vid löftet att
            kompensera Försvarsmakten för det förändrade sättet att finansiera
            förskott till försvarsindustrin. Det är den andra anledningen
            till att vi står här i dag med förändringsförslag av sådan dignitet
            att det är omöjligt att veta vad som kommer ut av dem.
          </note>
          <note>
            Jag ber Erik Arthur Egervärn att tänka efter en gång till om
            min fråga om de internationella insatserna. Går det att överväga
            att finansiera en insats årligen med en mekaniserad bataljon till
            en kostnad på mellan 700 miljoner kronor och 1 miljard kronor
            inom det årliga försvarsanslaget? Ska pengarna, som hittills,
            tillföras särskilt vid varje insats? Det är en mycket viktig principfråga.
            Urholkningen av försvarsförmågan skulle kunna bli ohyggligt allvarlig
            om vi tillät försvarsanslagen fluktuera med efterfrågan på svenska
            internationella insatser.
          </note>
          <note type="speaker">
            Anf. 15 ERIK ARTHUR EGERVÄRN (c) replik:
          </note>
          <note>
            Herr talman! Först var det frågan om finansieringen av internationella
            insatser. Vi fastställer en budget varje enskilt budgetår. För
            varje enskilt år måste vi bestämma om de internationella insatserna
            ska finansieras via Försvarsmaktens budget eller via UD:s eller
            något annat departements budget. De internationella insatserna
            ska finansieras fullt ut. Men hur de ska klaras budgettekniskt
            är inte en fråga som hör hemma i kammaren utan är snarare någonting
            som ska ligga på regeringens bord.
          </note>
          <note>
            Jag vill göra en reflexion över de, som Henrik
          </note>
          <note>
            Landerholm uttrycker det, okontrollerade nedrustningarna som
            vi medverkar till. Först och främst medverkar vi inte till någon
            okontrollerad nedrustning. Vi medverkar till en kontrollerad ominriktning
            av svenska försvaret.
          </note>
          <note>
            Jag noterar med viss tillfredsställelse att man i
          </note>
          <note>
            Moderaternas förslag till svenskt försvar säger att man vill
            vidmakthålla nivån i den ekonomiska ramen från 1996 års försvarsbeslut.
            Det betyder att Moderaterna nu accepterar den ram som lades fram
            1996.
          </note>
          <note>
            Om jag minns rätt från den debatten var det då ungefär som i
            dag, dvs. man kritiserade ramen, det var en katastrofal nedrustning
            och en fullständigt oacceptabel nedmontering av det svenska försvaret.
            Nu har historien hunnit ifatt Moderaterna, och nu är tydligen
          </note>
          <note>
            1996 års budgetram acceptabel för den framtida försvarspolitiken.
          </note>
          <note type="speaker">
            Anf. 16 ÅKE CARNERÖ (kd) replik:
          </note>
          <note>
            Herr talman! Jag vill också - precis som Henrik
          </note>
          <note>
            Landerholm - anknyta till de internationella insatserna.
          </note>
          <note>
            Vi får sex brigader. Eftersom vi ska delta i fredsfrämjande operationer
            med markstridsförband blir detta i första hand en arméfråga. Var
            18:e månad ska en brigad sända ut en bataljon i internationell
            insats med utgångspunkt i den grundorganisation som vi kommer
            att få enligt förslaget.
          </note>
          <note>
            Ambitionen fastlagd i propositionen från i våras är att vi ska
            ha en snabbinsatsstyrka, en flexibelt sammansatt bataljon samt
            en kompanienhet utomlands.
          </note>
          <note>
            Det betyder att den ordinarie verksamheten, hemma i
          </note>
          <note>
            Sverige, i fråga om utbildningsverksamheten i grundorganisationen,
            måste bli lidande när en brigad står i beredskap, deltar eller
            ska förbereda ett deltagande. Hur ska det gå till? Bygger vi in
            ett nytt svart hål?
          </note>
          <note type="speaker">
            Anf. 17 ERIK ARTHUR EGERVÄRN (c) replik:
          </note>
          <note>
            Herr talman! Vi ska ha en förmåga att medverka i internationella
            operationer fortlöpande och långsiktigt. Det Åke Carnerö säger
            är helt riktigt. Huruvida det blir med just 18 månaders intervaller
            vågar jag inte svara på. Det måste det internationella säkerhetspolitiska
            läget avgöra.
          </note>
          <note>
            Sedan var det sakfrågan, nämligen om den egna nationella utbildningen
            blir lidande av att det finns internationella insatsförband. Varför
            skulle det vara så? Den har hittills inte blivit lidande i den
            nuvarande strukturen. Jag ser inte något problem framgent. Det
            går att även framgent ha utpekade förband som står i tur att medverka
            internationellt - precis som i dag. De olika Bosnienbataljonerna
            har vetat om ett år i förväg att de står i tur att bemanna en
            bataljon i Bosnien. De har vidtagit den planering i personal och
            inkallelsevolym av värnpliktiga som har behövts. Jag ser inget
            problem i det.
          </note>
          <note type="speaker">
            Anf. 18 ÅKE CARNERÖ (kd) replik:
          </note>
          <note>
            Herr talman! På grund av Centerns och Socialdemokraternas besparingar
            och nedskärningar blir det en mindre mängd personal att hämta
            styrkan från.
          </note>
          <note>
            Planeringen av en sådan insats börjar inte alldeles i samband
            med att insatsstyrkan ska lämna vårt land.
          </note>
          <note>
            Det är en löpande verksamhet, som Erik Arthur Egervärn säger.
            Det måste betyda att folk måste lämna grundorganisationen för
            utbildas och sättas in i kanske komplexa fredsfrämjande insatser.
            Jag befarar att vi inte kommer att klara de ambitioner som vi
            har sagt att vi har för framtiden.
          </note>
          <note type="speaker">
            Anf. 19 ERIK ARTHUR EGERVÄRN (c) replik:
          </note>
          <note>
            Herr talman! Jag har motsatt uppfattning. Jag tror t.o.m. att
            Sveriges förmåga att agera internationellt ökar med den nya insatsorganisation
            som regeringen föreslår i propositionen. Dessutom tar Åke Carnerö
            i dag hänsyn enbart till den fasta yrkesofficerskåren, men stora
            delar av våra internationella bataljoner har ju bemannats med
            reservofficerare och reservpersonal, som gör ett utomordentligt
            gott arbete.
          </note>
          <note>
            Dessutom ska man vara medveten om att internationell tjänstgöring
            inte är någon sorts restpost eller någon form av extra arbete
            utan är en del i utbildningen. Det är omvittnat av alla våra officerare
            och soldater som har tjänstgjort internationellt att den internationella
            verksamheten har givit en utomordentligt bra kompetenshöjning.
            Internationellt deltagande ingår i Försvarsmaktens kompetensarbete.
          </note>
          <note>
            Reservofficerare är en mycket viktig resurs i detta sammanhang,
            både för att verka hemma på förbandet och för att delta internationellt.
            Beträffande försörjningen av totalförsvarspliktiga tycker jag
            att man ska pröva möjligheten med kontraktsbindningar. Redan under
            värnpliktstiden kan man kontraktera sin vilja och ambition att
            delta i internationella operationer.
          </note>
          <note type="speaker">
            Anf. 20 RUNAR PATRIKSSON (fp):
          </note>
          <note>
            Herr talman! Så har då till slut regeringens sedan länge förväntade
            förslag till en omställning och tillika en radikal bantning av
            Sveriges försvar och fredsorganisation lagts på riksdagens bord.
            Innehållet får vi återkomma till under motionstiden.
          </note>
          <note>
            Men vi kan naturligtvis ana oss till vad den snart ettåriga överenskommelsen
            mellan Socialdemokraterna och Centern nu har gett för resultat.
            Folkpartiet liberalerna kommer att presentera sin syn på det framtida
            försvarets utformning i en kommande motion.
          </note>
          <note>
            Vad som i dag kan slås fast är att det är djupt beklagligt att
            bara två partier står bakom propositionen och därmed med största
            sannolikhet också den kommande försvarsuppgörelsen. Totalförsvarets
            framtid borde avgöras av en mycket bredare gruppering, ja, av
            en majoritet i riksdagen.
          </note>
          <note>
            Från Folkpartiets sida har vi hela tiden under de gångna utdragna
            förhandlingarna och i det fortsatta arbetet i Försvarsberedningen
            under det gångna året varit beredda att delta i ett sakligt givande
            och tagande. Däremot har det naturligtvis varit omöjligt att bara
            anta socialdemokraternas öppningsbud tillika slutbud utan att
            ens kunna påverka ramarna.
          </note>
          <note>
            Folkpartiets medverkan i försvarsbeslutet omöjliggörs av främst
            två skäl: den fortsatta oförmågan att fullt ut anpassa Sverige
            till den nya säkerhetspolitiska verkligheten och oförmågan att
            ta de nödvändiga stegen för att satsa på kvalitet framför kvantitet.
          </note>
          <note>
            Det är inte heller längre meningsfullt att ständigt hänvisa till
            vad alliansfriheten sätter för hinder t.ex.
          </note>
          <note>
            för ett svenskt medlemskap i Nato. Berlinmurens fall förändrade
            världen, och Nato förändrades med den.
          </note>
          <note>
            Det vågar socialdemokrater och centerpartister fortfarande inte
            tala klarspråk om, vilket befäster historiska och psykologiska
            spärrar mot ett fullt svenskt deltagande i och byggande av det
            nya Nato i det nya Europa.
          </note>
          <note>
            Folkpartiet kan inte vara med om att fatta ett stort heltäckande
            försvarsbeslut om inte en framåtblickande analys av vår omvärld
            får ligga som grund. Alliansfriheten får inte användas som en
            dogm. Alla i
          </note>
          <note>
            Nato är våra vänner. Det kan inte minst jag som bor sju kilometer
            från den norska gränsen intyga. Jag hoppas att min dialekt kan
            tjäna som garanti för min kunskap i ärendet.
          </note>
          <note>
            Att vårt land inte ens kan erbjuda Norge ett övningsfält på Älvdalens
            skjutfält befäster intrycket av regeringens ohållbara syn på militär
            samverkan. Låt
          </note>
          <note>
            Norge fullt ut öva där i stället för att Norge ska behöva bygga
            ett nytt skjutfält strax innanför gränsen. Det skulle vara nordiskt
            samarbete, tycker Folkpartiet liberalerna.
          </note>
          <note>
            Dessutom är den svenska försvarsindustrin en av de bästa i Europa
            och skulle kunna få en fortsatt och mer kvalificerad framtid i
            ett fullt genomfört transatlantiskt samarbete.
          </note>
          <note>
            Vidare bör försvaret bli smalare och vassare. Det svenska försvaret
            måste bli mer flexibelt och kunna hantera nya hot.
          </note>
          <note>
            Det är orimligt att det ska ta bara någon vecka att mobilisera
            tiotusentals man inför ett i dag obefintligt invasionshot medan
            det tar sex månader att få i väg fredsbevarande soldater till
            Kosovo. Försvaret måste moderniseras med mer kvalificerad materiel
            och en vettig utbildning för de värnpliktiga.
          </note>
          <note>
            Utbilda inte en enda soldat i onödan, inga korttidsutbildningar
            i tre månader som inte leder till någon möjlighet att förstärka
            försvaret! Nej, inrikta utbildningen mot god kvalitet för Sveriges
            försvar och en ännu bättre förberedelse för att snabbt kunna delta
            i internationella insatser!
          </note>
          <note>
            Jämlikheten i utbildningen är en kärnfråga för
          </note>
          <note>
            Folkpartiet. Vi tror att den förstärker kvaliteten inom försvaret.
          </note>
          <note>
            Det var tråkigt att samarbetet mellan Centern och
          </note>
          <note>
            Folkpartiet förra hösten rörande försvarsbudgetens svarta hål
            inte höll för en fortsättning. Detta skyldes över av löften från
            socialdemokraterna om pengar till vården efter nästa val. Vi anser
            att dessa pengar inte går att styra så.
          </note>
          <note>
            Ekonomin måste bli större i sin helhet. Vi måste skapa ett företagsklimat
            i Sverige som ger tillväxt, för då kommer det pengar på rätt väg
            till kommunerna och landstingen för satsningar även på den mjuka
            politiken. Det räcker även till ett smalt och vasst försvar, och
            vi kan då utbilda till en god interoperabilitet och förbättra
            vår materiel.
          </note>
          <note>
            Sverige skulle behöva en försvarspolitik som vilar på en bred
            politisk bas. Den gångna vinterns utdragna samtal mellan socialdemokrater,
            moderater, kristdemokrater, centerpartister och folkpartister
            visade att det skulle finnas förutsättningar för detta. Men Finansdepartementet
            låste tyvärr regeringens händer.
          </note>
          <note>
            För Centern var utrymmet tydligen tillräckligt.
          </note>
          <note>
            Det är en nåd att stilla bedja om att förra vinterns samarbetsklimat
            kunde återuppväckas i försvarsutskottets kommande behandling av
            regeringens försvarsproposition. Tyvärr talar väl allt för att
            Socialdemokraterna och Centern förlitar sig på att Vänstern och
            Miljöpartiet inte sätter krokben.
          </note>
          <note>
            En spännande period väntar i försvarsutskottet, där Folkpartiet
            skulle önska att konstruktiva, försvarsbefrämjande och framåtsiktande
            åsikter kunde få företräde framför kortsiktiga partipolitiska
            vinster, vilka sällan leder till ett bra resultat, i detta fall
            ett bra försvar.
          </note>
          <note type="speaker">
            Anf. 21 ERIK ARTHUR EGERVÄRN (c) replik:
          </note>
          <note>
            Herr talman! Runar Patriksson beklagar att det finns ett svagt
            politiskt underlag för det kommande försvarsbeslutet. Jag vill
            säga att det inte är regeringens och Centerns fel att underlaget
            är svagt. Det finns fortfarande en möjlighet att i utskottsarbetet
            bredda detta parlamentariska underlag.
          </note>
          <note type="speaker">
            Anf. 22 RUNAR PATRIKSSON (fp) replik:
          </note>
          <note>
            Herr talman! Jag hänvisade i mitt anförande till de förhandlingar
            som vi har haft, där vi från vår sida hade en del förslag. Vi
            kände då att vi inte fick något större utrymme för våra åsikter.
            Jag kanske till Erik
          </note>
          <note>
            Arthur Egervärn som slutreplik kan säga: Vi hoppas att förhandlingarna
            i försvarsutskottet under den kommande perioden fram till försvarsbeslutet
            blir konstruktiva, så att flera öron kommer att lyssna på ord
            från flera munnar.
          </note>
          <note type="speaker">
            Anf. 23 LARS ÅNGSTRÖM (mp):
          </note>
          <note>
            Herr talman! Ärade och dyrbara ledamöter i kammaren, åhörare
            och protokolläsare! Vi har fått en proposition här i riksdagen.
            Liksom myntet har två sidor har också propositionen två sidor.
            Utöver att det står tryckt på båda sidorna av papperet kan man
            också granska innehållet utifrån två olika perspektiv.
          </note>
          <note>
            Jag börjar med det som är bra. Det är ominriktningen, de omfattande
            utgiftsminskningarna och avvecklingen av invationsstrukturen som
            föreslås. Vi har sett hur militärutgifterna i Europa efter det
            kalla krigets slut har halverats. I Ryssland har de minskat med
            över 90 % medan de har legat kvar på en oförändrad nivå i Sverige.
          </note>
          <note>
            Det gläder mig därför när försvarsministern här i kammaren säger
            att den svenska ominriktningen borde ha startats tidigare. Det
            är ett erkännande av att såväl fredsrörelsen som Miljöpartiet
            har haft rätt i sin kritik av att Sverige stått kvar och inte
            förmått förhålla sig till en föränderlig omvärld. Jag tackar för
            det erkännandet.
          </note>
          <note>
            Detta förslag har lagts fram tillsammans med
          </note>
          <note>
            Centerpartiet. Det samlar inte en majoritet i Sveriges riksdag.
            Det är många som har höjt på ögonbrynen.
          </note>
          <note>
            Det var ingen hemlighet att det hade gått att samla en majoritet.
            Diskussionerna i försvarsberedningen tidigare visade detta. Men
            regeringen och försvarsministern har lagt oerhört mycket prestige
            i att inte göra upp med de partier som är med och lägger fram
            budgeten utan har valt att lägga fram ett minoritetsförslag. Jag
            tror att det är olyckligt.
          </note>
          <note>
            Det är ett beslut som omfattar stora frågor och berör många människor.
            Det är självklart bättre att presentera ett förslag som samlar
            en bred majoritet i
          </note>
          <note>
            Sveriges riksdag. Trots att Miljöpartiet inte står bakom förslaget
            kan jag konstatera att Miljöpartiet var det enda parti som år
            1998 motionerade om just mångmiljardminskningar av militärutgifterna
            i Sverige, att avveckla ett stort antal förband och ändra strukturen
            på den svenska försvaret. Det är just våra krav som regeringen
            nu omfattar och som finns i försvarspropositionen.
          </note>
          <note>
            Det är bra, även om det har kommit med en viss tidsfördröjning,
            att våra krav också omfattas av regeringen och Centern och att
            man nu gemensamt lägger fram det som ett förslag till Sveriges
            riksdag. Det är ett bra första steg, ett bra förslag för Sverige.
            Det innebär att mångmiljardbelopp nu frigörs och kan användas
            inom andra sektorer i samhället där pengarna behövs bättre. Vi
            får nu se våra tidigare krav på militärens miljarder till sjukvården
            förvekligas genom förslaget.
          </note>
          <note>
            Det är också bra för försvaret i sig. Det innebär att det Miljöpartiet
            tidigare understrukit, nämligen vikten av att få ett försvar som
            riktar sig mot de nya hoten -
          </note>
          <note>
            de icke-militära hoten, såsom sönderrostade atomubåtar i Murmansk,
            IT-sabotage och miljöförstöring
          </note>
          <note>
            - nu blir möjlig. Det är icke-militära hot. Man kan inte skydda
            sig mot dem med JAS-plan och ubåtar.
          </note>
          <note>
            Det kräver en helt annan organisation och struktur för att möta
            den typen av hot mot vårt samhälle och vårt territorium. Det utrymmet
            skapas genom en ominriktning av försvaret.
          </note>
          <note>
            Det är också bra därför att ominriktningen innebär en ökad flexibilitet
            i det militära försvaret. Förhoppningsvis innebär det ökade möjligheter
            att stå till
          </note>
          <note>
            FN:s förfogande och delta i internationella fredsfrämjande insatser.
            Vi har väl alla det pinsamma minnet bakom oss där den svenska
            regeringen utlovade medverkan i Kosovo med den svenska snabbinsatsstyrkan.
            Kriget tog slut någon gång i somras.
          </note>
          <note>
            Fortfarande i september, oktober trampade de svenska soldaterna
            omkring i leran utanför Södertälje och hade inte kommit iväg.
            Det är det yttersta exemplet på en total brist på flexibilitet
            där det svenska försvarets saknade förmåga att användas på det
            sätt som regering och riksdag önskade.
          </note>
          <note>
            Som jag inledde med kan man också se förslaget från det andra
            sidan. Det finns saker som är dåliga.
          </note>
          <note>
            Jag vill framför allt fästa uppmärksamheten på att det inte är
            tillräckligt. Det är inte en tillräcklig förändring som regeringen
            och Centern har lyckats få ned på pränt. Senast i dagens Svenska
            Dagbladet påpekar bl.a. Carl Björeman i en debattartikel det orimliga
            i att bibehålla 200 JAS-flygplan. ÖB har tidigare sagt att det
            skulle räcka med 60-80. Men man fullföljer här över 200 flygplan.
          </note>
          <note>
            Det innebär att Sverige med detta förslag fortfarande ligger
            på elfte plats i världen när det gäller militärutgifter per capita.
            Med detta förslag innebär det fortfarande att svenska armén kommer
            att ha en volym och en kvalitet som ligger strax under den i
          </note>
          <note>
            Frankrike och Storbritannien. Det innebär fortfarande att den
            svenska militära marinen t.ex. har fem ubåtar i
          </note>
          <note>
            Östersjön, att jämföra med Ryssland som kommer att förfoga över
            två.
          </note>
          <note>
            Jag är rädd för att just oförmågan från regeringen och Centern
            att ta ett tillräckligt helhetsgrepp innebär att man kommer att
            komma igen om två tre fyra år och föreslå ett omtag och att vi
            återigen kommer att få se försvarsministern stå här och säga:
            Vi borde ha startat lite tidigare, och det här borde ha skett
            tidigare.
          </note>
          <note>
            Det vore bättre att lyssna på synpunkterna nu och förverkliga
            det som nu är nödvändigt i stället för att vänta och skjuta problemen
            framför sig.
          </note>
          <note>
            Det finns en tydlig parallell med just bristen på lyssnande vid
            1996 års försvarsbeslut. Då förordade bl.a. Miljöpartiet nedläggning
            av vissa förband. Först nu kommer man från regeringen och säger:
            Ja, det var rätt. Det här borde avvecklas.
          </note>
          <note>
            Det finns också anledning att studera förslaget om vilka förband
            som ska avvecklas och huruvida det är rätt förband man föreslår.
            Är det de som är vettigast att avveckla först? Sparar det mest
            ekonomiska resurser? Motsvarar det som finns kvar bäst de framtida
            behoven?
          </note>
          <note>
            Herr talman! Jag ifrågasätter om listan är den ultimata. Många
            människor har engagerat sig runtom i landet. De har studerat och
            granskat de ekonomiska argumenten och de försvarspolitiska behoven.
            Just på de ställen där det stått och vägt mellan två olika orter
            finns det anledning att kritiskt gå in och granska underlaget.
            Det gäller t.ex. valet mellan Norrtälje och
          </note>
          <note>
            Halmstad, Muskö och Karlskrona, Ängelholm och
          </note>
          <note>
            Ronneby och inte minst Sollefteå och Östersund.
          </note>
          <note>
            Vi har här uppe på åhörarläktaren Maria Kindberg från Sollefteå
            som är en av de många människor som verkligen noggrant studerat
            underlaget och rest frågetecken om huruvida det är ett ultimat
            förslag eller inte. Det finns anledning att under motionstiden
            återkomma till listan, som kanske inte är det bästa valet.
          </note>
          <note>
            Jag skulle också vilja ta de få minuter jag har kvar av talartiden
            till att resa ett frågetecken inför Vänsterns ståndpunkt. Vi hör
            hur man talar om en fortsatt allmän värnplikt som något oerhört
            värdefullt. Jag har svårt att förstå värdet i att utbilda massvis
            med människor för någonting som inte längre behövs. Det är ett
            dåligt sätt att använda skattemedel på och det fyller inga försvarspolitiska
            behov. Att över huvud taget tala om allmän värnplikt när vi har
            nedåt 15 000
          </note>
          <note>
            personer som utbildas tycker jag är hyckleri.
          </note>
          <note>
            Jag har också svårt att förstå Vänsterns reservation till det
            budgetförslag som har lagts fram där man vill lägga på mer pengar
            för regementsverksamheten än vad t.ex. regeringen och Miljöpartiet
            vill. Man vill bibehålla en struktur som vi vet inte längre behövs.
          </note>
          <note>
            Det liknar lite grann populism.
          </note>
          <note>
            Jag skulle också vilja invända mot moderaternas inlägg här. Jag
            tycker att moderaterna också i dag liksom tidigare representerar
            en gammaldags och otidsenlig syn på försvaret. Det kommer till
            uttryck, herr talman, när Henrik Landerholm talar om de försvarsfientliga
            partierna. Han gör då det traditionella misstaget att han sätter
            likhetstecken mellan försvar och militär. Det gör han trots att
            vi alla vet, inklusive
          </note>
          <note>
            Henrik Landerholm, att hoten mot Sverige inte längre är militära.
          </note>
          <note>
            De försvarsåtgärder som behövs mot de nya hoten
          </note>
          <note>
            - IT-sabotage, sönderrostade atomubåtar, osv. - är inte militära.
            Försvaret handlar i dag inte längre på samma sätt som tidigare
            om militära medel. Därför blir det egentligen obegripligt när
            moderaterna talar om försvarsfientliga partier. Vi talar om vikten
            av ett nytt försvar som möter hoten. Det har ingenting med det
            militära att göra. Men moderaterna står fast vid en förlegad och
            otidsenlig syn på försvaret.
          </note>
          <note>
            Jag tror att det finns anledning att återkomma under motionstiden
            för att se om det går att rätta till de brister som man kan skönja
            i förslaget till vilka förband som ska avvecklas. Jag ber att
            få återkomma till det senare. Tack.
          </note>
          <note type="speaker">
            Anf. 24 BERIT JÓHANNESSON (v) replik:
          </note>
          <note>
            Herr talman! Jag tror att det är oerhört viktigt att vi har kvar
            en allmän värnplikt när det gäller att mönstra. Vi inser också
            att man inte kan ha alla dessa människor i ett försvar som har
            en helt ny omfattning och inriktning. Däremot finns det då ett
            stort antal personer som Försvarsmakten kan välja bland, så att
            det blir rätt person på rätt plats.
          </note>
          <note>
            Med en frivillighet söker sig sådana som av tradition är kopplade
            till försvaret eller sådana som tycker om att jobba i försvaret.
            Det är kanske inte riktigt dem som vi vill ha. Vi tycker att det
            är viktigt att det finns en bredd. När vi var i Bosnien visade
            det sig att våra soldater hade en oerhört bred bas och breda kunskaper.
            Det tycker vi är viktigt inför framtiden.
          </note>
          <note>
            Därför värnar vi om värnplikten.
          </note>
          <note>
            Jag förstår inte alls vad Ångström säger om att vi skulle ha
            stött fler förband. I budgeten har vi omfördelat inom materielanslaget
            till stöd för minröjningskapaciteten. Det tycker jag är mycket
            konsekvent med tanke på vad vi tidigare har gjort.
          </note>
          <note type="speaker">
            Anf. 25 LARS ÅNGSTRÖM (mp) replik:
          </note>
          <note>
            Herr talman! Det är ett faktum att allmänna värnplikts-arméer
            utgör det största hindret mot såväl militär nedrustning i världen
            som ominriktning av Försvarsmakten för att få en ökad flexibilitet.
          </note>
          <note>
            Berit Jóhannesson ger nästan uttryck för att man ska försöka
            få tag i personer som inte vill delta i försvaret. Jag tror på
            raka motsatsen. Genom en frivillig värntjänst får man just de
            som känner ett starkt engagemang. Det finns ingen motsättning
            i att man bland dem väljer ut människor som är bäst lämpade att
            delta i det svenska försvaret och i svenska utlandsmissioner under
            FN-mandat.
          </note>
          <note>
            När det gäller antalet förband pekade jag på att
          </note>
          <note>
            Vänsterpartiet i budgeten har föreslagit en omfördelning som
            innebär mer pengar till förbandsverksamheten än det förslag som
            regeringen har lagt fram och som Miljöpartiet står bakom - när
            det gäller just budgeten. Det är ett faktum.
          </note>
          <note type="speaker">
            Anf. 26 BERIT JÓHANNESSON (v) replik:
          </note>
          <note>
            Herr talman! Jag delar inte Lars Ångströms synpunkter på värnplikten.
            Det här kan vi stå och diskutera ganska länge. Men de erfarenheter
            som man har av en mer eller mindre yrkesarmé är inte särskilt
            goda. Jag tycker att det är oerhört viktigt att vi kan bevara
            den bredd som vi har i dag och som jag skulle vilja säga är svenskt
            försvars styrka.
          </note>
          <note>
            Angående budgeten har vi faktiskt omfördelat inom materielanslaget
            till förmån för minröjning.
          </note>
          <note type="speaker">
            Anf. 27 LARS ÅNGSTRÖM (mp) replik:
          </note>
          <note>
            Herr talman! Detta innebär att Berit Jóhannesson och Vänsterpartiet
            inte anser att minröjning kan ske inom de verksamheter och anslag
            som tidigare har givits utan att det måste föras över mer pengar
            till bl.a. förbandsverksamheten för att minröjning ska kunna genomföras.
            Det är enligt mitt och Miljöpartiets sätt att se en fullständigt
            orimlig ståndpunkt.
          </note>
          <note>
            Självfallet måste försvaret kunna utföra de uppgifter som riksdagen
            och regeringen beslutar sig för att prioritera, t.ex. en ökad
            minröjningsverksamhet, inom den ram som finns, även inom en minskad
            ram. Därför framstår det som obegripligt att Vänsterpartiet har
            valt att föreslå mer pengar till förbandsverksamheten.
          </note>
          <note type="speaker">
            Anf. 28 HENRIK LANDERHOLM (m) replik:
          </note>
          <note>
            Herr talman! Så länge 85 % av totalförsvarsbudgeten handlar om
            militärt försvar förbehåller jag mig rätten att kalla såväl Vänstern
            som Miljöpartiet försvarsfientliga.
          </note>
          <note>
            Vår syn på försvarspolitikens område är på intet sätt förlegad
            och otidsenlig, tvärtom. Det är mycket lätt att se att dagens
            värld kräver insatser med militära resurser. Det handlar om en
            långsiktig beredskap för att vi ska kunna försvara vårt eget land.
            Men det är inte en försvarsberedskap utformad på samma sätt som
            under det kalla kriget, där det akuta och för dagen iakttagbara
            hotet var det allena avgörande för försvarets utformning. Däremot
            har vi drivit på en debatt och diskussion kring nyttjande av militära
            medel i ett bredare perspektiv - i det här fallet tror jag t.o.m.
            att Lars Ångström är beredd att hålla med mig.
          </note>
          <note>
            På så sätt kommer man bort från att enbart se militära medel
            som något som handlar om ett nationellt försvar av Sverige och
            ser dem i stället som en naturlig del av hela den svenska säkerhetspolitiken.
            I en väv av olika samarbetsformer nyttjar vi i dag militära medel
            varje dag året runt i Europa i allmänhet och i närområdet i synnerhet.
          </note>
          <note>
            Med Miljöpartiets politik minskar möjligheterna att nyttja dessa
            militära instrument för att man ska uppnå de humanitära och politiska
            mål som jag är övertygad om att jag och Lars Ångström delar.
          </note>
          <note type="speaker">
            Anf. 29 LARS ÅNGSTRÖM (mp) replik:
          </note>
          <note>
            Herr talman! När Henrik Landerholm säger att dagens värld kräver
            militära resurser tycker jag att han återigen bekräftar en otidsenlig
            syn. Om det är någonting som vår omvärld visar så är det vikten
            av att man utvecklar de förebyggande insatserna, det konfliktförebyggande
            arbetet. Det är den totala bristen på den inriktningen i EU och
            i FN:s arbete som leder till att olika konflikter blir väpnade
            och i förlängningen leder till krig.
          </note>
          <note>
            Vi vet att det finns resurser när en konflikt väl har lett till
            krig. Då finns det departement, myndigheter och instanser som
            med självklarhet förestår insatser.
          </note>
          <note>
            Det är inte i det fallet vi behöver fler insatser. De behövs
            på det civila konfliktförebyggande området.
          </note>
          <note>
            Det är en modern syn på försvars- och säkerhetspolitik. Jag tycker
            att Henrik Landerholm bekräftar att man ännu inte har den synen
            inom Moderaterna.
          </note>
          <note type="speaker">
            Anf. 30 HENRIK LANDERHOLM (m) replik:
          </note>
          <note>
            Herr talman! Lars Ångströms syn är ensidigt militärfientlig,
            och han vill undvika att använda militära medel även när det är
            nödvändigt. Den synen kan jag aldrig dela.
          </note>
          <note>
            När det gäller preventiva åtgärder är självfallet även militära
            medel oftast bäst att använda i en situation där en kris eller
            konflikt inte har inträffat. Ett utmärkt exempel på det är den
            svenska insatsen i
          </note>
          <note>
            Makedonien. Så går det också att använda militära medel. Och
            också jag, som är en stark anhängare och har stor förståelse för
            betydelsen av dem, tycker självfallet att det är bättre att använda
            delar av försvaret utan att behöva avlossa ett enda skott än att
            behöva använda våld.
          </note>
          <note>
            Som ordförande i försvarsutskottet har jag också som uppgift
            att vara ordningsman i klassen. Därför vill jag ta upp två faktauppgifter
            som Lars Ångström kom dragandes med, om man får uttrycka sig så.
          </note>
          <note>
            Den första var att Sverige ligger på elfte plats när det gäller
            militära satsningar per capita. Men militära satsningar per capita
            är ett helt ointressant jämförelsetal. Om man tittar på vårt lands
            storlek och det territorium som vi har att hantera får man en
            bättre definition på vilket nationellt försvar vi behöver.
          </note>
          <note>
            Landets befolkning kan enbart utgöra en grund för vad som är
            en rimlig andel av världssamfundets börda när det gäller militär
            krishantering.
          </note>
          <note>
            Lars Ångströms påstående att Storbritannien och
          </note>
          <note>
            Frankrike har markstridskrafter jämförbara med våra är också
            felaktigt. Frankrike och Storbritannien har stående förband av
            en helt annan omfattning än vår, med den politik som regeringen
            och Centerpartiet nu föreslår, mycket lilla volym förrådsställda
            och hemförlovade stridskrafter som vi kommer att ha efter det
            försvarsbeslut som sannolikt kommer att fattas i mars.
          </note>
          <note type="speaker">
            Anf. 31 LARS ÅNGSTRÖM (mp) replik:
          </note>
          <note>
            Herr talman! Man kan gå in och mäta på i stort sett vilket sätt
            som helst. Det kan handla om de svenska militärutgifterna jämfört
            med omvärlden.
          </note>
          <note>
            Man kan jämföra med andra liknande stater som är neutrala. Hur
            man än väljer att mäta ligger Sverige i den absoluta världstoppen
            när det gäller satsningar på det militära. Henrik Landerholm kan
            välja vilket sätt som helst att räkna. Vi hamnar ändå på den övre
            delen av listan. Man kan gå in och jämföra flygvapen, mariner
            och antal ubåtar. Även då ser man att Sverige ligger högt upp.
          </note>
          <note>
            Det är alltså långt från den bild som utmålas av att
          </note>
          <note>
            Sverige skulle ha nedrustat och inte ha någonting kvar. Tvärtom
            fortsätter Sveriges militära försvar att ligga i världstoppen
            när det gäller kvalitet och på flera ställen också kvantitet.
          </note>
          <note>
            Herr talman! Jag tycker att Henrik Landerholm gör sig skyldig
            till en grov feltolkning och talar mot bättre vetande när han
            säger att Miljöpartiet inte accepterar militära medel någonstans.
            Det vet Henrik
          </note>
          <note>
            Landerholm mycket väl att Miljöpartiet gör när det gäller incidentberedskap
            och ett begränsat territorialförsvar men framförallt när det gäller
            att stå till FN:s förfogande och att delta i fredsfrämjande insatser.
          </note>
          <note>
            Henrik Landerholm vet mycket väl att det var Miljöpartiet som
            drev kravet på en ökad insats i Kosovo jämfört med den som regeringen
            föreslog. Det som
          </note>
          <note>
            Henrik Landerholm säger är alltså inte sant.
          </note>
          <note>
            Däremot är det helt riktigt att vi behöver ett förebyggande arbete
            och behöver utveckla detta långt mer. Det är inte rätt när Henrik
            Landerholm säger att det bara är militära medel man kan använda
            sig av för att förebygga. Självklart är också insatserna före
            -
          </note>
          <note>
            civila, konfliktförebyggande insatser - viktiga att utveckla.
            Det är detta vi saknar, och det är någonting som Miljöpartiet
            skulle vilja utveckla mycket mer. Ju framgångsrikare vi är på
            det området, desto mindre blir behovet av katastrofinsatser från
            FN i efterhand när konflikten redan är ett faktum. Det minskar
            mänskligt lidande och är ekonomiskt billigare.
          </note>
          <note type="speaker">
            Anf. 32 RUNAR PATRIKSSON (fp) replik:
          </note>
          <note>
            Herr talman! Jag hade en replik till Lars Ångström, men jag kom
            för sent och avstår därför.
          </note>
          <note>
            Överläggningen var härmed avslutad.
          </note>
          <note>
            Propositionen bordlades.
          </note>
          <note>
            4 § Personuppgiftslagens överföringsregler
          </note>
          <note>
            Föredrogs konstitutionsutskottets betänkande 1999/2000:KU7
          </note>
          <note>
            Personuppgiftslagens överföringsregler (prop.
          </note>
          <note>
            1999/2000:11)
          </note>
          <note type="speaker">
            Anf. 33 INGER RENÉ (m):
          </note>
          <note>
            Herr talman! I dag är det tredje gången inom ett år som vi här
            i kammaren behandlar ett betänkande som handlar om PUL, personuppgiftslagen.
            När jag tittar tillbaka på våra debatter ser jag att några frågor
            går igenom allas våra anföranden.
          </note>
          <note>
            Först och främst konstaterar vi alla att den tekniska utvecklingen
            går snabbare än vad de flesta av oss kunnat föreställa sig. Hur
            hisnande snabbt utvecklingen går på detta område har vi säkert
            alla våra privata exempel på. Jag är säkert inte ensam om att
            hemma ha en låda med datorer, telefoner och annat som är ganska
            nytt men ändå hopplöst föråldrat.
          </note>
          <note>
            Ett annat exempel på den snabba utvecklingen är
          </note>
          <note>
            SOU 1997:39, Datalagskommitténs betänkande. Där står t.ex.: "När
            datahanteringen blir något som ingår i vardagslivet kommer det
            att bli naturligt att motverka dess avarter." För bara två och
            ett halvt år sedan skrev vi alltså: när datahanteringen blir något
            som ingår i vardagslivet.
          </note>
          <note>
            Vi lever nu i ett samhälle och en värld som på detta område förändras
            med accelererande hastighet.
          </note>
          <note>
            Då kan vi inte ha den reglering av personuppgifter som dagens
            lagstiftning ger. Detta är det andra som går som en röd tråd genom
            debatten och diskussionen om PUL och datalagstiftningen.
          </note>
          <note>
            Detta har vi vetat länge. Samma Datalagskommitté skrev i sitt
            betänkande att "det är utsiktslöst att försöka reglera innehållet
            i ett otal databaser". Man skrev också, för två och ett halvt
            år sedan: "En sträng hanteringsmodell synes för närvarande dömd
            att misslyckas såtillvida att den inte kommer att respekteras
            och därmed dra ett löjets skimmer över lagstiftningen."
          </note>
          <note>
            Vi är där nu. Eller rättare sagt: Vi har varit där länge. Lagstiftningsmodellen
            drar ett löjets skimmer över PUL. Det är att beklaga att vi inte
            tidigare slagit in på en annan väg och valt att beivra missbruk
            i stället för att reglera hanteringen. Vi vet alla att lagen är
            omodern och i värsta fall förhindrar viktig utveckling. Därför
            borde vi komma överens om att sätta till alla ansträngningar för
            att i grunden förändra denna ålderdomliga lag - den är faktiskt
            ålderdomlig, trots sin ringa ålder.
          </note>
          <note>
            I väntan på att vi skulle få en genomgripande förändring av dataskyddet
            gav riksdagen regeringen i våras i uppdrag att föreslå förändringar
            inom den nuvarande lagstiftningens ram. Enligt vårt förmenande
            är det förslag som vi nu ska ta ställning till så bra det kan
            vara under de omständigheter som gäller. Där har vi alltså inga
            invändningar, även om det finns de som betecknar förändringen
            som ett "myrsteg". Jag har t.o.m. läst någonstans om ett "pyttemyrsteg".
          </note>
          <note>
            Frågorna kommer säkert också att bli många när det t.ex. gäller
            vad "harmlösa uppgifter" eller "adekvat skyddsnivå" är.
          </note>
          <note>
            Men som sagt: I dag går det enligt vårt förmenande inte att komma
            längre - men kanske framöver, också i det korta perspektivet.
            Därför uppmanar ett enhälligt utskott regeringen att inte förtröttas
            i sökandet efter möjligheter till mer missbruksinriktade regleringar.
            Vi förutsätter också, i utskottets förslag till beslut, att Mediegrundlagsutredningen
            inom sitt ansvarsområde analyserar de aspekter som är relaterade
            till personuppgiftslagen.
          </note>
          <note>
            Med tanke på det elände som denna lag har skapat är det inte
            acceptabelt, enligt vår mening, att vänta på att det ska gå tre
            år eller att alla länder inom EU ska implementera direktivet innan
            man börjar arbetet med en ny lag. I dag har bara ungefär hälften
            av EU:s länder implementerat lagen. Detta beror kanske på att
            de andra länderna, de som inte har gjort det, insett de långtgående
            negativa konsekvenser som är förknippade med lagstiftningsmodellen.
          </note>
          <note>
            Herr talman! Propositionen andas dessvärre ett stort mått av
            uppgivenhet när det gäller att förändra lagstiftningen. Regeringen
            fick ett sådant uppdrag av ett enigt utskott när vi senast behandlade
            frågan i våras. När jag för en månad sedan frågade statsrådet
          </note>
          <note>
            Britta Lejon vad som gjorts visade det sig dock att inte mycket
            hade hänt. Det duger inte! Vi menar att
          </note>
          <note>
            Sverige hade, och har, en stor chans och möjlighet att inom EU
            vara pådrivande för att åstadkomma en revidering av EG-direktivet.
            Vi menar att man under det svenska ordförandeskapet våren 2001
            bör besluta om en revidering av EG-direktivet för att leva upp
            till målsättningen att göra Stockholm till Europas IT-
          </note>
          <note>
            huvudstad. Därför bör riksdagen ge regeringen i uppdrag att i
            EU-samarbetet ta initiativ till att ett arbete på ett modernt
            direktiv kommer till stånd. Detta ska ha sin utgångspunkt i missbruksmodellen.
          </note>
          <note>
            Vi ställer oss alltså i stort sett bakom betänkandet men vill
            se en snabbare utveckling mot en ny och bättre lagstiftning. Genom
            att inte bromsa eller förhindra kommunikation mellan människor
            skapar vi fruktsamma möten - i rymden. Då ökar vi den mänskliga
            kreativiteten och sökandet efter och skapandet av ny kunskap.
            Därför är det så viktigt att få en ny datalag som inte hindrar
            utan möjliggör denna kommunikation.
          </note>
          <note>
            Herr talman! Jag yrkar bifall till reservation 2.
          </note>
          <note type="speaker">
            Anf. 34 ÅSA TORSTENSSON (c):
          </note>
          <note>
            Herr talman! Yttrandefriheten är en av vår svenska demokratis
            viktigaste hörnstenar. Utan rätten att ha åsikter, sprida dem
            och debattera blir demokratins institutioner inte mycket värda.
            Vi är med rätta stolta över att ha en gammal och långtgående yttrandefrihetsgrundlag.
            Jag vill att vi också fortsättningsvis ska kunna vara stolta över
            den.
          </note>
          <note>
            På bara några få år har den tekniska utvecklingen rasat i väg
            på ett sätt som ingen tänkte sig för bara tio år sedan. Internet
            har skapat nya arenor för information, kunskaper och åsikter att
            spridas, oberoende av vad makthavare - både politiska makthavare
            och de som kontrollerar medierna - säger. Det finns i detta en
            stor demokratisk potential. Genom att skapa möjlighet för fler
            att torgföra sina åsikter och delta i en offentlig debatt kan
            vi stärka demokratin i vårt land.
          </note>
          <note>
            Detta är inte oproblematiskt; tvärtom finns det mängder med svåra
            avväganden som måste göras för att värna enskilda människors integritet
            och möjlighet att delta på lika villkor.
          </note>
          <note>
            Personuppgiftslagen är dock, herr talman, fel väg att gå. Genom
            EU:s dataskyddsdirektiv och Sveriges nitiska implementering begränsar
            vi yttrandefriheten på Internet, som är fullständigt främmande
            för den svenska traditionen av yttrandefrihet. Detta är inget
            nytt. Centerpartiet och flera andra uppmärksammade det för ett
            år sedan och krävde förändringar. Visserligen har det nu kommit
            förslag till förändringar som är helt i rätt riktning, men fortfarande
            kommer begränsningar som vore fullständigt otänkbara i andra sammanhang
            att gälla för dem som försöker bilda opinion på Internet.
          </note>
          <note>
            Genom de förändringar som föreslås görs numera undantag för ringa
            brott mot lagen. Men vad är ett
          </note>
          <note>
            "ringa brott"? Rimligen måste det handla om okontroversiella
            påståenden, rena självklarheter, för att inte säga futiliteter.
            Det är naturligtvis välkommet att trivialiteter inte ska leda
            till åtal och straff, men det är inte trivialiteter som yttrandefriheten
            handlar om.
          </note>
          <note>
            Yttrandefriheten behövs inte för att säga självklara, godkända
            och politiskt korrekta saker. Den behövs för att värna människors
            rätt att ifrågasätta och våga kritisera. Den behövs för att skydda
            påståenden som är kontroversiella och kan väcka ilska, irritation
            och rent av såra människor djupt.
          </note>
          <note>
            Med den breda uppslutning som finns bakom de omistliga värden
            som ligger i yttrande- och åsiktsfriheten är jag lite förvånad
            över det bristande intresset för personuppgiftslagen i dag. För
            ett år sedan var det inte svårt att lova vitt och brett att förändringar
            skulle komma. I dag låter utskottets majoritet sig nöja med förändringar
            på marginalen.
          </note>
          <note>
            Det finns dock, herr talman, flera frågor som måste ställas i
            sammanhanget.
          </note>
          <note>
            För det första: Varför är majoriteten inte beredd att lyfta på
            skadeståndsregeln i § 48 för ringa brott?
          </note>
          <note>
            Är det rimligt att man för yttranden som inte kan leda till påföljder
            ska kunna kräva skadestånd? Vilken praktisk betydelse får detta
            för de människor som i dag tvekar att publicera namn på Internet?
            Med de formuleringar som nu kommer att gälla måste rimligen tolkningen
            bli att gränsen medvetet är satt lägre för att man ska kunna utdöma
            skadestånd. Kan man då verkligen tala om lättnader?
          </note>
          <note>
            För det andra: I en fråga som är så viktig för hela vårt styrelseskick
            undrar jag varför man inte från utskottets sida är beredd att
            peka med hela handen och säga: Vi kommer att värna yttrandefriheten,
            också på Internet. I stället hänvisar man till att man inte vill
            föregripa Mediegrundlagsutredningen genom tilläggsdirektiv. Men
            ett sådant direktiv krävs, för tydlighetens skull, därför att
            enbart teknikanpassning av mediegrundlagarna är inte samma sak
            som att kräva att yttrandefriheten ska gälla alla, alltid och
            i alla medier.
          </note>
          <note>
            För det tredje: Vilken är den egentliga motiveringen till att
            en paragraf i sekretesslagen, som faktiskt kräver att myndigheter
            spekulerar i varför jag begär en handling, inte kan anses stå
            i strid med den grundlagsfästa offentlighetsprincipen? Det må
            vara så att vi tidigare har haft motsvarande lagstiftning, men
            poängen är att den i så fall stod precis lika mycket i strid med
            offentlighetsprincipen då. Kan det verkligen vara ett argument
            för att tillåta inskränkningar av grundlagsfästa rättigheter att
            vi har gjort så tidigare?
          </note>
          <note>
            Herr talman! Det kan säkert för många framstå som små och kanske
            detaljrika frågor som jag nu har lyft fram. Men så är det inte.
            Bakom detaljerna och teknikaliteterna ligger en viktig principdiskussion.
            En diskussion som borde föras ständigt, här och i andra sammanhang.
            Den handlar om hur vi håller demokratin levande, skapar större
            delaktighet i beslutsfattandet. När vi inte för den diskussionen,
            ser vi hur beslut faktiskt bidrar till att i stället skapa ett
            mer slutet samhälle och minskar öppenheten. Personuppgiftslagen
            är ett sådant exempel. Det må vara så att lagen bygger på direktiv
            från EU, men det gör inte lagen mindre dålig. Och valet mellan
            yttrandefrihet och att vara bäst på att göra bokstavstrogna tolkningar
            av sådana direkt borde vara självklart.
          </note>
          <note>
            Herr talman! Avslutningsvis ställer jag mig bakom samtliga reservationer
            där Centern ingår. Men i det här fallet yrkar jag bifall till
            enbart reservation nr
          </note>
          <note>
            5, då jag utgår från att andra partier kommer att yrka bifall
            till de övriga.
          </note>
          <note>
            (forts. 6 §)
          </note>
          <note>
            Ajournering
          </note>
          <note>
            Kammaren beslutade kl. 13.54 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            5 § Frågestund
          </note>
          <note type="speaker">
            Anf. 35 TALMANNEN:
          </note>
          <note>
            Kammarens sammanträde återupptas nu för riksdagens frågestund.
            Följande statsråd deltar i dagens frågestund: vice statsminister
            Lena Hjelm-Wallén, justitieminister Laila Freivalds, statsrådet
            Ulrica Messing, statsrådet Ingegerd Wärnersson och finansminister
            Bosse Ringholm. Vice statsministern besvarar såväl allmänpolitiska
            frågor som frågor inom sitt eget ansvarsområde i regeringen. Frågorna
            till övriga statsråd förutsätts beröra deras respektive ansvarsområden.
            Välkomna!
          </note>
          <note>
            Besöket i Sydafrika
          </note>
          <note type="speaker">
            Anf. 36 GÖRAN HÄGGLUND (kd):
          </note>
          <note>
            Fru talman! Jag har en fråga till vice statsministern. För närvarande
            lär det befinna sig i storleksordningen 700 svenskar i Sydafrika
            för vad som skulle kunna betraktas som en större PR-kampanj, inriktad
            på att sälja Sverige. Man gör det genom tidningsannonser, genom
            TV-reklam, genom konserter, osv. Vi har under en följd av dagar
            matats med pinsamheter som visar att en rad av dessa aktiviteter
            närmar sig fiaskonivå.
          </note>
          <note>
            Min fråga till vice statsministern är: Hur mycket kommer PR-aktiviteterna
            att kosta? Hur stor del av dessa kostnader belastar biståndsanslaget?
            Och anser vice statsministern att användandet av medel är i enlighet
            med riktlinjerna för biståndsmålen till världens fattigaste?
          </note>
          <note>
            Anf. 37 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Det pågår ingen PR-satsning i Sydafrika just nu,
            utan det pågår en veckas intensiva aktiviteter som har med allt
            det breda biståndssamarbetet som vi har tillsammans att göra.
            Det handlar om polissamarbete, kultursamarbete, forskningssamarbete,
            att starta småföretag i Sydafrika, osv. Det är detta det handlar
            om, och det är för att manifestera detta breda samarbete som vi
            har så många svenskar där nere.
          </note>
          <note>
            Sedan har dess värre allt detta överskuggats av att två konserter
            blev väldigt dåligt hanterade. Och det är misskött av arrangörerna.
            Det är uppenbara misstag begångna där. Det har vi alla anledning
            att rikta stark kritik mot. Hur detta har hanterats inom UD tittar
            vi nu på i en särskild utredning.
          </note>
          <note>
            Det som den här verksamheten kostar är 25 miljoner kronor från
            biståndsanslaget. Det är det som regeringen har anvisat.
          </note>
          <note type="speaker">
            Anf. 38 GÖRAN HÄGGLUND (kd):
          </note>
          <note>
            Fru talman! Av medieuppgifter har det framkommit att det tydligen
            är ytterligare medel som man har tvingats anslå för att kunna
            fortsätta de satsningar som man har gjort i samband med konserter
            och annat. Jag skulle då vilja få bekräftat ytterligare en gång
            till protokollet att det totalt sett handlar om 25 miljoner kronor
            som belastar biståndsanslaget - inget annat.
          </note>
          <note>
            För några veckor sedan hade vi en skandal i Sverige när det visade
            sig att det av allt att döma har försvunnit pengar från EU-kontoret
            i Stockholm. Den höga representanten från EU:s revisionsrätt,
            den svenska ordföranden, som var här sade att den som är chef
            är ansvarig för både det som man vet och det som man inte vet
            om verksamheten.
          </note>
          <note>
            I detta sammanhang är det regeringen som har lagt upp den här
            verksamheten genom sina olika myndigheter, och därmed måste det
            också vara regeringen som är ansvarig för de misslyckanden som
            har skett i samband med denna satsning. Delar vice statsministern
            den uppfattningen?
          </note>
          <note>
            Anf. 39 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Det är alldeles självklart att regeringen har ansvar
            för hela denna Sydafrikasatsning, det breda partnerskapet som
            vi talar om här. När det gäller den del som diskuteras, och som
            är en liten del i denna satsning, nämligen konserterna, var det
            aldrig meningen att det skulle finnas någon offentlig finansiering
            över huvud taget, utan den skulle vara självfinansierande. Sedan
            har det genom arrangörsslarv hamnat i en situation där det mycket
            väl kan bli på det viset att staten måste ta på sig ytterligare
            kostnader i detta sammanhang. Staten har tvingats ställa en garanti
            till förfogande. Vi vet inte om den garantin måste utlösas. Det
            är än så länge inte staten utan en enskild UD-tjänsteman som har
            gjort det, eftersom det inte finns några beslut fattade. Men huruvida
            den garantin på 6 miljoner kronor måste utbetalas eller ej vet
            vi inte i dag. Det beror på hur konserterna går fortsättningsvis.
            Vad vi har sagt är att detta inte ska belasta biståndsanslaget.
          </note>
          <note type="speaker">
            Anf. 40 GÖRAN HÄGGLUND (kd):
          </note>
          <note>
            Fru talman! Då kan vi konstatera att siffran 25
          </note>
          <note>
            miljoner kronor som kommer att belasta biståndsanslaget är den
            som gäller, och sedan kan skattebetalarna tvingas att betala ytterligare
            en del.
          </note>
          <note>
            Vi har förstått att en av statsministerns närmaste medarbetare,
            Lars Danielsson, har varit införstådd med processen, åtminstone
            under de senaste veckorna, men att han inte har larmat eller informerat
            statsministern i detta fall. Min uppfattning är då att statsministern
            är den som är ytterst ansvarig för Sveriges misslyckanden i dessa
            sammanhang.
          </note>
          <note>
            Jag hoppas att vice statsministern här kan lova riksdagen att
            återkomma med en fullständig redovisning av regeringens göranden
            och låtanden i detta sammanhang.
          </note>
          <note>
            Anf. 41 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Statsministern är inte konsertarrangör. Jag hoppas
            att vi kan vara överens om det. Sedan ska vi i grunden utreda
            detta, därför att när staten är med i en större satsning och det
            sker ett sådant här stort misstag som i dessa konsertarrangemang,
            ska vi naturligtvis se vad det är för misstag som har blivit begångna.
            Det kommer naturligtvis också att ställas till riksdagens förfogande.
          </note>
          <note>
            Besöket i Sydafrika
          </note>
          <note type="speaker">
            Anf. 42 MARIANNE ANDERSSON (c):
          </note>
          <note>
            Fru talman! Jag har också en fråga till vice statsministern som
            berör samma område. Det handlar om
          </note>
          <note>
            Sydafrikasatsningen. Vi i Centerpartiet deltar i denna resa av
            det skälet att vi tycker att det är så oerhört viktigt med ett
            så brett kontaktnät som möjligt i Sydafrika. Därför tyckte vi
            att det var mycket angeläget att vara med. Det gäller inte minst
            i fråga om demokratin och de politiska partierna. Därför tyckte
            vi att det var viktigt att vara med, och vi betalar vår resa själva.
          </note>
          <note>
            Men när det gäller genomförandet har vi precis lika stor kritik
            som alla andra. Vi tycker alltså att det är helt obegripligt hur
            det har kunnat bli så här, eftersom
          </note>
          <note>
            UD uppenbarligen en hel månad har vetat om att detta inte fungerade.
            Trots det har man inte gjort någonting åt det, utan det har framställts
            som att detta ska fungera och att biljettintäkterna ska finansiera
            konserterna, osv. Det vittnar ju om inkompetens. Det är ju inte
            på något sätt olagligt, men det gör ju att förtroendet sjunker.
            Jag undrar: Vad tänker vice statsministern göra åt denna sak?
          </note>
          <note>
            Anf. 43 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Som jag sade har vi en internutredning som tittar
            på hur det hela har hanterats. Men att man inte har uppmärksammat
            frågan särskilt mycket i förväg berodde ju på att det aldrig var
            meningen att några statliga pengar skulle gå till denna del av
            arrangemanget. Det är så hela planeringen har varit. Att arrangörer
            sedan missköter sig och att de som fick uppdraget att hantera
            detta har misskött sig är någonting som vi naturligtvis måste
            ta till oss och titta på hur vi kan undvika sådant framöver.
          </note>
          <note type="speaker">
            Anf. 44 MARIANNE ANDERSSON (c):
          </note>
          <note>
            Fru talman! Jag vet också att det inte var meningen. Men eftersom
            man på UD under en månad har känt till att detta inte sköttes
            på rätt sätt och att man hade mycket starka misstankar om att
            detta inte skulle fungera, är det mycket egendomligt att man inte
            gjorde någonting åt det. Kunskapen om kostnaderna fanns ju där,
            även om kunskaperna om de intäkter som skulle komma var osäkra.
            Och när det blev mer och mer uppenbart att detta inte skulle fungera
            borde man ju ha slagit larm och gjort någonting åt det innan för
            att undvika en sådan här situation.
          </note>
          <note>
            Det handlar inte bara om att titta över just denna satsning.
            Förtroendet för andra projekt i Regeringskansliet minskar ju.
            Vilken genomgång tänker regeringen göra på t.ex. UD och i Regeringskansliet
            över huvud taget för att undvika sådana här fadäser i framtiden?
            Det handlar ju faktiskt om förtroendet för demokratin. Jag tycker
            att det är väldigt allvarligt.
          </note>
          <note>
            Anf. 45 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Som jag tidigare sade gör vi en ordentlig utredning
            av detta. Det gör vi framför allt därför att det här inte ska
            upprepas. Vi kan vara överens om att det skulle ha varit bra om
            man hade dragit ned på eller tagit bort den här delen i programmet
            när man kände att detta kanske inte riktigt klarar sig. Men sådant
            kan vi säga i efterhand - det är lätt att vara efterklok i den
            delen.
          </note>
          <note>
            Skälet till att vi verkligen vill hantera detta snabbt och djupt
            på en gång är, som vi också är överens om här, att det är fråga
            om en bred satsning på partnerskap mellan Sydafrika och Sverige.
            Det är väldigt viktigt att det inte fläckas av tabben med konserterna.
          </note>
          <note>
            Det viktiga är att det andra får leva vidare och det hoppas jag
            att det får göra i den samarbetskommission som vi nu har bildat
            och som vicepresidenten
          </note>
          <note>
            Jacob Zuma och jag kommer att leda.
          </note>
          <note>
            Betygssystemet
          </note>
          <note type="speaker">
            Anf. 46 LENNART GUSTAVSSON (v):
          </note>
          <note>
            Fru talman! Jag vill rikta en fråga till skolminister
          </note>
          <note>
            Wärnersson. Samtidigt som den nu gällande läroplanen infördes
            började ett nytt betygssystem att gälla.
          </note>
          <note>
            Vänsterpartiets inställning i frågan är troligen ganska välkänd.
            Vi anser att betygen som instrument inte bidrar till att utveckla
            vare sig arbetet i skolan eller den enskilde eleven.
          </note>
          <note>
            Klart är ändå att betyg på en tregradig skala ska ges fr.o.m.
            årskurs 8. Men nu kommer bl.a. från
          </note>
          <note>
            Stockholmsområdet, vilket med tanke på den politiska ledningen
            där är föga överraskande, idéer om skriftliga omdömen till alla
            elever. Tanken att det behövs fler betyg i skolan, fler betygssteg
            och betyg i de tidiga årskurserna är en välkänd ståndpunkt som
            länge framförts från framför allt borgerligt håll.
          </note>
          <note>
            Min fråga till skolminister Wärnersson, med anledning av vad
            jag påstår vara en utveckling mot mer betyg i skolan, blir således:
            Ser skolministern de föreslagna skriftliga omdömena som förenliga
            med nu gällande regler?
          </note>
          <note>
            Anf. 47 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Nej, det gör jag inte. De regler som finns är, precis
            som Lennart Gustavsson har redovisat, att vi ska ha betyg fr.o.m.
            årskurs 8 och att vi ska ha utvecklingssamtal med jämbördig part
            - dvs. föräldrar, elever och lärare ska ha lika inflytande.
          </note>
          <note>
            Vad jag sett av det som politikerna i Stockholm har föreslagit
            är ett förslag som verkar väldigt standardiserat och väldigt likt
            betyg. Enligt vad som är sagt ska det gälla fr.o.m. årskurs 1.
            Här kan jag definitivt inte säga att det stämmer med den nationella
            lagstiftning som vi har i dag.
          </note>
          <note type="speaker">
            Anf. 48 LENNART GUSTAVSSON (v):
          </note>
          <note>
            Fru talman! Det är bra att skolministern tydligt deklarerar vad
            som gäller. Jag ser ett tydligt hot i att en utveckling som innebär
            mer av betyg ännu mer kommer att styra in skolan på s.k. mätbara
            kunskaper och färdigheter. Fler och tidigare insatta betygssystem
            leder till ökad stress och till en ökad fokusering på mätbara
            detaljkunskaper och hämmar därmed utvecklandet av ett kritiskt
            förhållningssätt och en helhetssyn på samhället. I det här sammanhanget
            ser jag också ett hot mot den värdegrundsdiskussion som ministern
            har initierat.
          </note>
          <note>
            Min följdfråga blir: Kommer skolministern att på något sätt,
            exempelvis via Skolverket, att initiera en översyn av och en tillsyn
            över de i Stockholm föreslagna åtgärderna?
          </note>
          <note>
            Anf. 49 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Skolverket kommer att utöva tillsyn över de här föreslagna
            åtgärderna.
          </note>
          <note>
            Det är synnerligen angeläget att föräldrar får raka besked från
            skolan om var deras barn befinner sig.
          </note>
          <note>
            Men minst lika viktigt är hur man sedan ska gå vidare. Ett betyg
            som bara säger att man kanske inte har nått målen eller att man
            har nått målen lämnar ju inte öppet för hur man går vidare. Vi
            vet i dag att det är där som skolan brister.
          </note>
          <note>
            Vi har många prov och test och vi har betygen men sedan gäller
            det också att just hitta den pedagogiska inriktningen för att
            kunna hjälpa elever, i synnerhet de elever som har ett större
            behov av stöd än andra. Detta är vårt främsta mål. Ofta handlar
            debatten här i kammaren om just de elever som inte har nått målen.
            För de eleverna hjälper det inte med fler betygssteg när inte
            ens det första betygssteget har nåtts.
          </note>
          <note>
            Utbildningen på folkhögskolorna
          </note>
          <note type="speaker">
            Anf. 50 CARL-ERIK SKÅRMAN (m):
          </note>
          <note>
            Fru talman! Enligt uppgifter i Aktuellt i TV 1 i veckan bedrivs
            vid folkhögskolan i Österfärnebo en utbildning som bl.a. skulle
            innehålla utbildning i sabotage mot vägmaskiner och andra ting
            som är misshagliga för de miljöintresserade eleverna.
          </note>
          <note>
            Det uppgavs också när det gäller syftena att man samarbetar med
            våldsförhärligande grupper som nynazister - uppgifter som inte
            förnekades men som av representanter för de studerande ansågs
            vara ointressanta.
          </note>
          <note>
            I samma program uppgav en representant för
          </note>
          <note>
            Folkbildningsrådet, som delar ut statligt stöd till folkhögskolorna,
            att man inte hade möjlighet att ingripa mot undervisningen men
            att man utgick från att folkhögskolorna följde svensk lag. Däremot
            sade representanten att man har anledning att tala med folkhögskolorna
            om den bedrivna sabotageutbildningen.
          </note>
          <note>
            Mot den bakgrunden vill jag till statsrådet Wärnersson ställa
            frågan: Vilka åtgärder vidtar regeringen för att garantera att
            det inte bedrivs sabotageutbildning vid landets folkhögskolor?
          </note>
          <note>
            Anf. 51 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Givetvis kan vi från regeringens sida inte acceptera
            att pengar delas ut till något som kan leda till en kriminell
            handling. Jag vet nu att Folkbildningsrådet har varit i kontakt
            med berörd folkhögskola. Från vår sida ser vi att där ska inga
            medel delas ut när det gäller dylik verksamhet.
          </note>
          <note type="speaker">
            Anf. 52 CARL-ERIK SKÅRMAN (m):
          </note>
          <note>
            Fru talman! Att bedriva utbildning i sabotage torde inte vara
            förenligt med svensk lag. Jag undrar vilka åtgärder regeringen
            vidtar för att garantera att den här folkhögskolan och andra folkhögskolor
            inte bryter mot svensk lag, alltså vad regeringen gör för att
            garantera att det inte sker utbildning i sabotageverksamhet.
          </note>
          <note>
            Anf. 53 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Det är Folkbildningsrådet som i dag handhar fördelningen
            av medlen ut till folkhögskolorna. Givetvis ska vi från vår sida
            lita på att Folkbildningsrådet hanterar det här rätt. När situationer
            som denna uppstår ingriper vi och säger vår åsikt.
          </note>
          <note>
            Samtidigt måste vi, tycker jag, hela tiden bygga det hela på
            att människor på ett demokratiskt sätt förvaltar den möjlighet
            de har att bedriva olika former av studier. När missbruk inträder,
            som det har gjort i det här fallet, ingriper vi. När det gäller
            att lagstiftningsmässigt komma åt dylik verksamhet har vi redan
            klart tagit avstånd men att inskränka möjligheten att driva studier
            vid folkhögskolor är något som jag i dag inte ser någon anledning
            att ändra i.
          </note>
          <note type="speaker">
            Anf. 54 CARL-ERIK SKÅRMAN (m):
          </note>
          <note>
            Fru talman! Det innebär alltså att regeringen inte kan garantera
            att utbildning i sabotage förhindras.
          </note>
          <note>
            Anf. 55 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Ofta möts vi politiker av ordet garantera. Det ordet
            använder jag mig faktiskt aldrig använda mig av, för människor
            är människor. Det är väldigt lätt att säga: Jag garanterar att
            allting ska bli på ett visst sätt. Det gör inte jag. Däremot ska
            jag på alla sätt efterleva de lagar som finns och se till att
            de följs. Om så inte sker tänker vi ingripa.
          </note>
          <note>
            Medel för miljöbrottsutredningar
          </note>
          <note type="speaker">
            Anf. 56 KIA ANDREASSON (mp):
          </note>
          <note>
            Fru talman! Jag har en fråga till justitieminister
          </note>
          <note>
            Laila Freivalds.
          </note>
          <note>
            Särskilda pengar för att utreda miljöbrott har avsatts i budgeten
            för åklagare och polis. Åklagarmyndigheten har redan organiserat
            sig och tillsatt miljöåklagare. Hela organisationen är färdig
            att tas i bruk. Polismyndigheten däremot har inte gjort några
            som helst ansträngningar för de speciella pengar som är avsatta.
          </note>
          <note>
            Kommer justitieministern att i det kommande regleringsbrevet
            särskilt peka på denna omständighet?
          </note>
          <note>
            Anf. 57 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Jag kan inte erinra mig exakt hur vi formulerar oss
            i regleringsbrevet men miljöbrotten är ett av de prioriterade
            områdena, så i någon form kommer frågan att vara berörd i regleringsbrevet;
            det är jag övertygad om.
          </note>
          <note>
            Det är naturligtvis angeläget att myndigheterna, som har fått
            en särskild lagstiftning och särskilda medel - det skapas också
            förutsättningar för att utbilda personal - också omhändertar detta
            uppdrag på ett sådant sätt att vi får ett bättre agerande mot
            de miljöbrott som begås.
          </note>
          <note type="speaker">
            Anf. 58 KIA ANDREASSON (mp):
          </note>
          <note>
            Fru talman! Då kan jag räkna med att det kommer att återrapporteras
            hur de här speciella pengarna har använts när det gäller polismyndigheten.
          </note>
          <note>
            Anf. 59 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Myndigheterna har ju alltid en skyldighet att i sina
            årsredovisningar återföra till regeringen och till riksdagen information
            om hur man har genomfört de uppdrag man har från statsmakterna.
          </note>
          <note>
            Finansmarknaden
          </note>
          <note type="speaker">
            Anf. 60 JOHAN LÖNNROTH (v):
          </note>
          <note>
            Fru talman! Jag har en fråga till finansministern.
          </note>
          <note>
            Det finns en undersökning som har refererats i en del affärstidningar
            och som visar att börskursen, satt i relation till vinst eller
            eget kapital, ligger betydligt högre, 30 % eller mer, i Stockholmsområdet,
            alltså
          </note>
          <note>
            Stockholmsbaserade företag, jämfört med Västsverige och Skåne.
            De som har analyserat det här förklarar det naturligtvis delvis
            med branschstrukturen men delvis också med det enkla faktumet
            att en stor del av finansmarknadens aktörer är koncentrerade i
            Stockholm. Där träffar man varandra på olika klubbar och seminarier,
            känner företagsledningarna. Det är en irrationell faktor som helt
            enkelt beror på att man är kompis till varandra här i Stockholm,
            alla de stora makthavarna.
          </note>
          <note>
            Med anledning av det här skulle jag vilja fråga finansministern.
            Det har gjorts vissa insatser från statens sida för att decentralisera
            finansmarknaden - jag tänker t.ex. på Sjätte AP-fonden. Vad planerar
            finansministern för ytterligare åtgärder för att se till att de
            kunskaper som finns på andra håll i landet verkligen tas till
            vara genom att sprida finanskapitalet bättre över landet?
          </note>
          <note>
            Anf. 61 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Den finansmarknad vi har består ju av både privata
            och offentliga aktörer. Och när det gäller de offentliga aktörerna
            är det riktigt som Johan Lönnroth säger, att vi har god erfarenhet
            av att ha Sjätte
          </note>
          <note>
            AP-fonden placerad i Göteborg. Vi står inför nästa år att göra
            en större omorganisation av AP-
          </note>
          <note>
            fondssystemet i samband med det nya pensionssystemets införande.
            Då är självfallet Göteborg också ett intressant ställe att fundera
            på när man genomför den nya organisationen. Men det är en öppen
            fråga som vi diskuterar, och vi ska naturligtvis ta vara på de
            goda erfarenheter vi har av verksamheten i Göteborg hittills.
          </note>
          <note type="speaker">
            Anf. 62 JOHAN LÖNNROTH (v):
          </note>
          <note>
            Fru talman! Jag tolkar det här svaret som positivt, och jag skulle
            också vilja passa på att fråga finansministern om han är villig
            att vara lite mera aktiv i den debatt som nu pågår t.ex. i anslutning
            till att vissa företagsledningar flyttar till London. Det är nämligen
            samma faktor som tydligen är på spel där. Det handlar inte om
            rationella framtidsanalyser, utan det handlar helt enkelt om att
            det är så jättekul för de allra högsta herrarna i storfinansen
            att träffa varandra på alla möjliga roliga evenemang. Det är det
            som är den högst irrationella förklaringen till att en del av
            de här storgubbarna placerar sig i London. Jag tror att det skulle
            vara välgörande om finansministern aktiverade sig lite mera och
            gick till motattack mot det eländiga förtalet av det svenska företagsklimatet.
          </note>
          <note>
            Anf. 63 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag kan försäkra Johan Lönnroth om att när staten
            diskuterar placering av olika finansiella enheter i fortsättningen
            är det i allra högsta grad de rationella skälen som är avgörande,
            inte de mer udda skälen som angavs här. Vi har naturligtvis anledning,
            när vi diskuterar AP-fondssystemet i fortsättningen, att, som
            jag sade, ta till vara den goda erfarenhet som finns från Sjätte
            AP-fonden i Göteborg hittills. Vi är mycket öppna för den diskussionen.
            Vi får se under nästa år när vi kommer till en sluthantering av
            de här frågorna var vi landar.
          </note>
          <note>
            FN-frågorna
          </note>
          <note type="speaker">
            Anf. 64 INGER LUNDBERG (s):
          </note>
          <note>
            Fru talman! Jag skulle vilja ställa en fråga till vice statsministern.
          </note>
          <note>
            Ländernas beroende av varandra blir allt starkare, och vi känner
            alltmer för att värna mänskliga rättigheter i olika länder. Samtidigt
            brottas FN med stora ekonomiska problem. Ett viktigt skäl för
            det är att
          </note>
          <note>
            Förenta staterna underlåtit att betala sin andel av kostnaderna
            till FN. Då känns det desto angelägnare att Europas länder är
            väldigt aktiva. Sverige har ju tillhört dem som stått i främsta
            ledet när de gäller att stödja FN, och jag vill fråga: Vilken
            roll kommer FN-
          </note>
          <note>
            frågorna att spela när Sverige är ordförande i EU
          </note>
          <note>
            2001?
          </note>
          <note>
            Anf. 65 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Det är självklart - mot den bakgrund som Inger Lundberg
            tar upp här - att FN-frågor alltid spelat en stor roll i svensk
            utrikespolitik. Också som
          </note>
          <note>
            EU-medlem har vi hävdat den linjen, och det har inte varit svårt
            för EU-länderna har en väldigt positiv syn på FN och vill modernisera,
            förbättra, effektivisera
          </note>
          <note>
            FN. Därför kommer vi naturligtvis att använda ordförandeskapet
            till just att stärka FN. Det gäller mänskliga rättigheter, konfliktförebyggande
            verksamhet, kampen mot massförstörelsevapen, landminor, lätta
            vapen osv., men det gäller också att se till att FN fungerar väl
            i de stora konferenser som kommer att ligga under ordförandeskapsåret.
            Det kommer att vara ett barntoppmöte, en viktig konferens om utvecklingsfinansiering,
            en annan världskonferens om hållbar utveckling, alltså miljö.
            Alla de här frågorna kommer att vara väldigt intressanta för oss
            att driva på och driva hårt såsom för EU under första halvåret
          </note>
          <note>
            2001.
          </note>
          <note type="speaker">
            Anf. 66 INGER LUNDBERG (s):
          </note>
          <note>
            Fru talman! Det känns bra att vice statsministern så tydligt
            markerar att Sverige kommer att vara aktivt när det gäller FN-frågorna.
            Men det jag vill betona speciellt är de allmänna förutsättningarna
            för FN:s arbete.
          </note>
          <note>
            Den amerikanska debatten har ju lett till att FN de facto måste
            skära ned sin verksamhet, trots att man under Kofi Annan har genomfört
            mycket stora effektiviseringsåtgärder och skulle kunna vara betydligt
            mera aktivt. Det vore angeläget att Sverige drev på så att Europas
            stater gemensamt kan arbeta för att FN
          </note>
          <note>
            ska få rimliga möjligheter att jobba framöver.
          </note>
          <note>
            Anf. 67 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Det lovar jag att vi ska göra. Och det här ska inte
            minst ske i EU:s dialog med Förenta staterna, därför att väldigt
            mycket av FN:s betalningssvårigheter i dag ju grundar sig ju på
            att det land som skulle bidra mest till FN släpar efter så kraftigt
            i tidigare betalningar och betalar precis så mycket att man inte
            förlorar rösträtten. Det innebär att man egentligen släpar efter
            flera år, och det är helt otillständigt. Det är en kritik som
            vi framfört bilateralt, men det gör också hela EU i förhållande
            till USA. Vi ska hela tiden stimulera USA till att komma fram
            till en inställning att de är en normal medlem av FN, dvs.
          </note>
          <note>
            betalar sin medlemsavgift.
          </note>
          <note>
            Besöket i Sydafrika
          </note>
          <note type="speaker">
            Anf. 68 BERTIL PERSSON (m):
          </note>
          <note>
            Fru talman! Enligt uppgifter i Expressen är statsministerns middag
            i kväll sponsrad. Är det så? Min fråga ställs till vice statsministern.
          </note>
          <note>
            Anf. 69 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Jag har inte gått in i de detaljerna. Det är inte
            helt ovanligt i Sydafrika att det är på det sättet.
          </note>
          <note>
            Det är möjligt att det är sant; jag vet inte.
          </note>
          <note type="speaker">
            Anf. 70 BERTIL PERSSON (m):
          </note>
          <note>
            Fru talman! Tycker vice statsministern i så fall att det är lämpligt
            att någon annan ordnar en bulvanmiddag där statsministern står
            som värd men maten finansieras av någon annan? Och ytterligare
            en fråga.
          </note>
          <note>
            Vi moderater har år efter år motionerat om hur amatörmässigt
            den svenska främjandeverksamheten skötts och krävt en utredning
            om hur främjandeverksamheten ska utformas på ett lika effektivt
            sätt som bland konkurrentländerna.
          </note>
          <note>
            Är vice statsministern nu benägen att gå med på att vi utreder
            hur främjandet ska kunna göras bättre?
          </note>
          <note>
            Anf. 71 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Jag tror förvisso att vi alltid kan ha ett bättre
            Sverigefrämjande. Den erfarenhet vi skaffat oss just i Sydafrika
            gäller väl mer generellt. Jag vet inte vilken utredning specifikt
            som avses här, och jag kan inte bedöma om det behövs någon sådan
            specifik utredning, men allmänt är det väl bra om man skärper
            sig på det här området.
          </note>
          <note>
            Denna middag: jag vet som sagt inte. Den officiella delen av
            den, som vänder sig till det officiella
          </note>
          <note>
            Sydafrika, är naturligtvis inte sponsrad av någon. Det kan finnas
            delar i det där man bjuder in vissa personer i vissa grupper som
            kanske på ett eller annat sätt får finansiering för det av något
            speciellt företag. Det är så ibland i det internationella umgänget,
            men jag känner inte till det här speciella fallet.
          </note>
          <note type="speaker">
            Anf. 72 BERTIL PERSSON (m):
          </note>
          <note>
            Fru talman! Tycker vice statsministern att det är lämpligt att
            man låter andra bjuda på statsministerns representation även i
            enklare sammanhang?
          </note>
          <note>
            Anf. 73 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Jag tror inte att det går att yttra sig så enkelt
            om det. Det händer faktiskt ganska ofta att det är vissa delar
            som på något sätt betalas av näringslivet, även det som vi äter.
          </note>
          <note>
            Betygens likvärdighet
          </note>
          <note type="speaker">
            Anf. 74 ULF NILSSON (fp):
          </note>
          <note>
            Fru talman! Jag vill ställa en fråga till skolministern angående
            elevernas rätt till stöd.
          </note>
          <note>
            I den svenska skolan har eleverna rätt till stöd om de inte kommer
            upp till godkänd nivå. I det arbetet är det viktigt att utvärderingsinstrumenten
            - betygen och de nationella proven - fungerar.
          </note>
          <note>
            Regeringen har gett Skolverket ett uppdrag att undersöka betygens
            likvärdighet, och det uppskattar jag att regeringen har gjort.
          </note>
          <note>
            Jag ställde en fråga till skolministern under en debatt för några
            veckor sedan om det ingick i uppdraget att jämföra betygen med
            resultaten på test och nationella prov. Hon sade då att hon skulle
            återkomma till frågan.
          </note>
          <note>
            Min fråga blir alltså: Kommer det att göras en genomgående jämförelse
            mellan betygen och resultaten på nationella prov och andra test?
            Om inte, anser ministern att det är viktigt att en sådan genomförs?
          </note>
          <note>
            Anf. 75 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Det ligger inte direkt i uppdraget.
          </note>
          <note>
            Däremot har Skolverket gett ut rapporten SAMBA
          </note>
          <note>
            där man har undersökt förhållandet mellan resurser och resultat
            när det gäller elever som inte klarar de mål som är uppsatta.
            Vad innebär det med förstärkta ekonomiska resurser? Vad betyder
            föräldrars utbildning? Vad innebär det med kön? Vad innebär det
            vilken skola man har gått i?
          </note>
          <note>
            Där har man kunnat se att dessa kriterier till 40 %
          </note>
          <note>
            påverkar elevernas resultat. Resterande 60 % som påverkar resultatet
            ligger i skolledning, lärarattityder och pedagogisk inriktning.
          </note>
          <note>
            Men svaret på Ulf Nilssons första fråga är att det inte ligger
            direkt i uppdraget.
          </note>
          <note type="speaker">
            Anf. 76 ULF NILSSON (fp):
          </note>
          <note>
            Fru talman! En anledning till min fråga var att det gjordes en
            vetenskaplig undersökning i Stockholm för några veckor sedan.
            Den visade att väldigt många av de elever som har godkänt i svenska
            i årskurs 9 i verkligheten har kunskaper som ligger långt under
            godkänd nivå. Därför kan jag inte riktigt förstå varför inte skolministern
            håller med mig om att det som en första uppgift är väldigt angeläget
            att ta reda på om betygen faktiskt innehåller det som de ska innehålla.
          </note>
          <note>
            Genom att ljuga och sätta betyget Godkänd stjäl man ju rätten
            till stöd från de elever som inte har tillräckliga kunskaper.
          </note>
          <note>
            Anf. 77 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! I uppdraget ligger ju att granska likvärdigheten,
            och då går man givetvis igenom själva innehållet i betygen och
            enligt vilka kriterier bedömningen sker, så där är vi helt överens.
          </note>
          <note>
            I nästa uppdrag till Kvalitetsgranskningsnämnden ligger dessutom
            att man ska titta på hur kommunerna hanterar övergången mellan
            de olika stadierna. Det har visat sig i ett antal kommuner att
            de betyg som har satts i grundskolan inte stämmer med de testresultat
            som har presterats på gymnasiet. Därför ber vi
          </note>
          <note>
            Kvalitetsgranskningsnämnden att se på just kontinuiteten och
            de bedömningar som sker i grundskolan och gymnasiet.
          </note>
          <note>
            Jag tror att Ulf Nilsson och jag egentligen är helt överens om
            att vi nu på olika sätt verkligen kommer att ta tag i den här
            frågan som är så viktig för att eleverna ska kunna känna trygghet
            inför bedömningen av deras kunskaper.
          </note>
          <note>
            Ersättning för kränkning
          </note>
          <note type="speaker">
            Anf. 78 INGEMAR VÄNERLÖV (kd):
          </note>
          <note>
            Fru talman! Jag vill ställa en fråga till justitieminister Laila
            Freivalds.
          </note>
          <note>
            Högsta domstolen slog i måndags fast att en polisman i tjänst
            måste tåla att bli spottad i ansiktet.
          </note>
          <note>
            Detta är stötande.
          </note>
          <note>
            HD slår fast hovrättens dom om undanröjande av det skadestånd
            som tingsrätten tilldömt en polisman i
          </note>
          <note>
            Skövde. Motiveringen var att poliser måste tåla ett visst mått
            av kränkning.
          </note>
          <note>
            Att bli spottad i ansiktet ter sig dock mer som en djup kränkning
            än att det skulle vara fråga om ett visst mått av kränkning. Detta
            kan inte vara acceptabelt.
          </note>
          <note>
            I förlängningen innebär kränkning av polisman i tjänst även kränkning
            av samhället, varför Högsta domstolens beslut framstår som djupt
            olyckligt. Domen ökar inte precis respekten för lag och ordning.
          </note>
          <note>
            Jag vill därför ställa två frågor.
          </note>
          <note>
            För det första: Anser justitieministern att det rör sig om ett
            visst mått av kränkning när en polisman i tjänst blir spottad
            i ansiktet eller är det fråga om en djupt kränkande handling?
          </note>
          <note>
            För det andra: Föranleder den nämnda HD-domen justitieministern
            att vidta någon speciell åtgärd för att få en ändring till stånd
            när det gäller rättskipning vid den här typen av kränkningsfall?
          </note>
          <note>
            Anf. 79 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Det pågår ett lagstiftningsarbete som rör ideell
            skada, alltså bl.a. ersättning för kränkning.
          </note>
          <note>
            Det kommer en proposition i vår. Under det arbetets gång har
            naturligtvis de som arbetar med uppdraget tagit hänsyn till hur
            den hittillsvarande tillämpningen av lagstiftningen har fungerat.
          </note>
          <note type="speaker">
            Anf. 80 INGEMAR VÄNERLÖV (kd):
          </note>
          <note>
            Fru talman! Jag tackar för svaret.
          </note>
          <note>
            Det som justitieministern nu svarade är sådant som vi känner
            till sedan tidigare. Min fråga var om det fanns anledning att
            vidta någon speciell åtgärd med anledning av den speciella HD-domen.
          </note>
          <note>
            Anf. 81 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! De speciella åtgärder som regeringen kan vidta när
            den reagerar på rättstillämpningen är att lagstifta. Det kommer
            en proposition i vår.
          </note>
          <note>
            Besöket i Sydafrika
          </note>
          <note>
            Anf. 82 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Jag vill rikta min fråga till vice statsministern.
            Jag har en fråga som en del här redan har tagit upp, nämligen
            Sydafrikaresan, men det gäller
          </note>
          <note>
            JAS och sammankopplingen med svenska intressen av att sälja vapen
            till Sydafrika.
          </note>
          <note>
            Redan i februari skrev man på UD i en promemoria att det kunde
            bli problem med statsministerns resa om inte JAS-projektet skyndades
            på, eftersom de ideella organisationerna kunde sammankoppla statsministerns
            resa och JAS-satsningen.
          </note>
          <note>
            JAS-projektet är ännu inte underskrivet. I går sade statsministern
            att det är föremål för slutförhandling.
          </note>
          <note>
            Är det inte så att statsministerns resa är ämnad just för att
            man ska fullfölja JAS-projektet? Har det inte varit en sammankoppling
            redan från begynnelsen av resan utan att man har velat visa på
            det?
          </note>
          <note>
            Anf. 83 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Svaret är nej.
          </note>
          <note>
            Anf. 84 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Då undrar jag varför man har gjort denna enorma satsning
            där många av dem som ska delta i motköpen är med på resan. Satsningen
            bygger naturligtvis mycket på att man ska kamma hem JAS-
          </note>
          <note>
            affären.
          </note>
          <note>
            Om det nu blir klart med förhandlingen - som jag uppfattade att
            statsministern deltar i, eftersom han är på plats - kommer då
            statsministern att skriva under köpeavtalet?
          </note>
          <note>
            Anf. 85 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Statsministern deltar inte i någon förhandling. Det
            är det sydafrikanska försvaret som förhandlar med de företag som
            är involverade i processen.
          </note>
          <note>
            Vi hoppas att förhandlingarna ska leda till ett resultat. För
            Sydafrika är det intressant därför att motköpen är så stora och
            viktiga. I går fick vi höra bl.a.
          </note>
          <note>
            om väldigt stora motköp från Volvos sida. Detta betyder väldigt
            mycket för sysselsättningen i Sydafrika, och affären är därför
            av väldigt stort intresse för landet.
          </note>
          <note>
            Anf. 86 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Det är ju precis det som kyrkorna i
          </note>
          <note>
            Sydafrika kritiserar, att man säljer vapen mot löfte om motköp
            och andra satsningar. Sydafrikas budget när det gäller försvaret
            ökar ju väsentligt i och med denna satsning, samtidigt som man
            har problem med de sociala satsningarna i Sydafrika.
          </note>
          <note>
            Anf. 87 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Sydafrika är nuförtiden ett demokratiskt samhälle
            med en regering som är demokratiskt tillsatt och ett parlament
            som beslutar i sådana här frågor. De har beslutat att de behöver
            ett försvar som också ska ha viss beväpning vad gäller flyg. Det
            är upp till dem att prioritera sina olika utgifter.
          </note>
          <note>
            Skatten för utländska experter
          </note>
          <note type="speaker">
            Anf. 88 CATHARINA HAGEN (m):
          </note>
          <note>
            Fru talman! Jag har en fråga till finansministern.
          </note>
          <note>
            Regeringen har ju aviserat förslag om sänkt skatt för utländska
            experter. Samtidigt deltar Sverige aktivt i EU när det gäller
            uppförandekoden för företagsbeskattning. Det innebär att regeringen
            ställer sig bakom principen att likabehandling i skattehänseende
            ska gälla för inhemska och utländska företag.
          </note>
          <note>
            Min fråga är då: Hur kommer det sig att regeringen går i motsatt
            riktning när det gäller beskattning av enskilda individer?
          </note>
          <note>
            Anf. 89 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag ser inget motsatsförhållande i det.
          </note>
          <note>
            Vi arbetar i EU för att ta bort den skadliga konkurrensen mellan
            företagen. Vi vill självfallet se till att det blir en likabehandling
            när det gäller skatter för företag och individer, så att de olika
            EU-länderna kan få en bra utveckling utan skadlig skattekonkurrens.
          </note>
          <note>
            På hemmaplan arbetar vi i allra högsta grad för att hitta ett
            skattesystem som är neutralt och som också innebär likabehandling.
          </note>
          <note type="speaker">
            Anf. 90 CATHARINA HAGEN (m):
          </note>
          <note>
            Fru talman! Finansministern, men om regeringen arbetar för likabehandling
            när det gäller företag och individer, hur kan det då komma sig
            att man vill införa en regel som innebär att det inte blir en
            likabehandling av svenska och utländska experter? Tvärtom innebär
            ju förslaget en särlösning.
          </note>
          <note>
            Anf. 91 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Nej, det är definitivt ingen särlösning, och det
            är ett system som flera har, som Danmark och
          </note>
          <note>
            Holland för att ta näraliggande exempel. Det är snarare så att
            Sverige genom att införa ett sådant system skulle få samma möjligheter
            som andra länder har i
          </note>
          <note>
            Europa.
          </note>
          <note>
            Finland och Sverige arbetar för närvarande tillsammans i EU-sammanhang
            för att få möjligheten att under en kortare tid använda sig av
            utländsk expertis som kan verka i exempelvis svenska företag.
            Detta är något som förekommer i flera länder i Europa och som
            vi tycker är rimligt att också vi får tillfälle att utnyttja.
          </note>
          <note>
            Bidrag till integrationsprojekt
          </note>
          <note type="speaker">
            Anf. 92 DAN KIHLSTRÖM (kd):
          </note>
          <note>
            Fru talman! Jag har en fråga till idrottsminister
          </note>
          <note>
            Ulrica Messing. Den handlar om pengar till föreningar som arbetar
            med integration.
          </note>
          <note>
            Många föreningar som arbetar med barn och ungdomar har med glädje
            sett fram emot projektet Lokal idrottsutveckling. Jag tror att
            det handlar om 60 miljoner kronor av Allmänna arvsfondens pengar
            som skulle komma väl till pass, inte minst för idrottsföreningar
            som arbetar med integration.
          </note>
          <note>
            Nu visar det sig att verkligheten blir en annan än vad man hade
            tänkt sig. Vad jag förstår är pengarna villkorade och kan i dag
            endast ges till föreningar som bedriver sin verksamhet i projektform.
          </note>
          <note>
            Då undrar jag vad idrottsministern avser att göra för att integrationspengarna
            ska komma redan befintlig verksamhet till del.
          </note>
          <note type="speaker">
            Anf. 93 Statsrådet ULRICA MESSING (s):
          </note>
          <note>
            Fru talman! De 60 miljoner kronor som vi har avsatt från Allmänna
            arvsfonden är pengar som ska användas för att stötta nya sätt
            att arbeta, nya former för att se till att idrotten och andra
            barn- och ungdomsorganisationer blir en mötesplats för kvinnor
            och män, för killar och tjejer och för barn och ungdomar med olika
            etniska bakgrunder. Det är till nya verksamheter som behöver extra
            stöd för att utvecklas som de 60 miljoner kronorna ska användas.
          </note>
          <note>
            Å andra sidan ger regeringen årligen ungefär en halv miljard
            till den samlade idrottsrörelsen och de 67
          </note>
          <note>
            specialförbunden. I deras verksamhet ska det som en självklar
            del ingå att vända sig till barn och ungdomar med olika etniska
            bakgrunder och från olika socialgrupper. Det utgår jag från att
            de gör utan att de få mer betalt för det.
          </note>
          <note type="speaker">
            Anf. 94 DAN KIHLSTRÖM (kd):
          </note>
          <note>
            Fru talman! Jag tackar för det svaret.
          </note>
          <note>
            Jag har inget emot nya projekt. Det kan väl vara bra med nya
            projekt. Men jag tycker att det är viktigt att också redan fungerande
            långsiktiga verksamheter kan få del av dessa pengar, att de inte
            glöms bort i det här sammanhanget.
          </note>
          <note>
            Jag undrar om inte idrottsministern ändå tycker att det finns
            en risk för att man alltför mycket satsar på kortsiktiga projekt
            och tappar den ordinarie långsiktiga verksamheten, när man ser
            att det finns sådana här pengar inom räckhåll.
          </note>
          <note type="speaker">
            Anf. 95 Statsrådet ULRICA MESSING (s):
          </note>
          <note>
            Fru talman! Avsikten är att bidraget ska gå till projekt i ett
            inledningsskede, då de behöver extra stöd och hjälp för att komma
            i gång och för att kanske knyta lite extra resurser till sig i
            form av vuxna. Men fortsättningen och förlängningen av projekten
            måste bli att de ska in i den ordinarie verksamheten. Då är det
            inte säkert att det måste kosta mer pengar att bedriva den. Det
            kanske kräver lite nya insikter eller nya sätt att organisera
            sig och arbeta, men projekten ska bli en kontinuerlig verksamhet.
            Det är min ambition. Därför har vi försökt att stödja det lokala
            föreningslivet mer än vad vi gjorde tidigare genom att överskottet
            från värdeautomaterna går direkt till det lokala aktivitetsstödet,
            alltså till föreningarna och till barn- och ungdomsverksamheten.
          </note>
          <note>
            Droger
          </note>
          <note type="speaker">
            Anf. 96 BIRGITTA SELLÉN (c):
          </note>
          <note>
            Fru talman! Jag vill ställa en fråga till justitieminister Laila
            Freivalds.
          </note>
          <note>
            Tingsrätten i Göteborg kommer nästa fredag, den
          </note>
          <note>
            3 december, att behandla ett ärende där en person som innehaft
            22 liter GHB kommer att dömas. Det är ett domslut som många ser
            fram emot, inte minst polisen.
          </note>
          <note>
            Men vad är då GHB? Jo, det är ett syntetiskt preparat som ökar
            frigörandet av tillväxthormoner. Personer som använder GHB tappar
            kontrollen över sitt handlande. De blir aggressiva. Vid överdos
            blir personen medvetslös, andningsreflexerna slås ut och han eller
            hon kvävs. Minst 2-4 dödsfall känner man till, men det är förmodligen
            många fler.
          </note>
          <note>
            GHB klassas i dag som ett läkemedel och lyder därför inte under
            dopningslagen. Förhoppningsvis kommer domen i Göteborg att leda
            till att GHB klassas som ett dopningsmedel.
          </note>
          <note>
            Preparatet tillverkas av ett lösningsmedel som heter GBL och
            innehåller kaustiksoda och vatten. Det används för att ta bort
            klotter. Nu har man börjat dricka GBL, för den egna kroppen kan
            omvandla det till GHB.
          </note>
          <note>
            Är justitieministern redo att arbeta för att nu klassa GBL som
            en hälsofarlig vara?
          </note>
          <note>
            Anf. 97 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Jag vet att Socialdepartementet med intresse följer
            bl.a. målet i Göteborgs tingsrätt och är berett att dra de slutsatser
            som behövs när det gäller lagstiftningsåtgärder.
          </note>
          <note type="speaker">
            Anf. 98 BIRGITTA SELLÉN (c):
          </note>
          <note>
            Fru talman! Jag befarar att man stannar vid det.
          </note>
          <note>
            Jag tycker att det här är en så allvarlig fråga. Låt oss därför
            inte dra den i långbänk, så att det blir samma hantering av GBL
            som av GHB.
          </note>
          <note>
            Låt oss vara lika aktiva i Sverige som man varit i
          </note>
          <note>
            Norge. Där lyckades man på tre månader att klassa det som ett
            narkotiskt dopningspreparat.
          </note>
          <note>
            Jag hoppas att justitieministern kommer att göra vad som står
            i hennes makt för att försöka göra något åt detta som en hälsofarlig
            vara.
          </note>
          <note>
            Anf. 99 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Jag är övertygad om att Socialdepartementet inte
            har för avsikt att dra detta i någon långbänk. Men det är ju en
            lagstiftning som hör hemma i det departementet, och jag är övertygad
            om att man inser betydelsen av frågan och vidtar de åtgärder som
            behövs.
          </note>
          <note>
            Moms på rånat belopp
          </note>
          <note type="speaker">
            Anf. 100 HENRIK S JÄRREL (m):
          </note>
          <note>
            Fru talman! Jag har en fråga till finansministern.
          </note>
          <note>
            Jag talade häromdagen med en bokhandlare. Han berättade att för
            15 år sedan blev den bokhandel där han arbetade och var verksam
            direktör rånad. Rånbeloppet var någon dryg miljon, tror jag. Följden
            blev att krav på att erlägga skatt på rånarbytet förelåg från
            statsmakternas sida. Inte nog med det, utan företaget skulle också
            betala moms på rånarbeloppet.
          </note>
          <note>
            Nu vet jag att skattekravet har bortfallit, delvis på grund av
            moderat tillskyndan för några år sedan. Men kvarstår gör att företag
            som blir rånade måste betala moms på rånarbeloppet.
          </note>
          <note>
            Tycker finansministern att det är rimligt? Om icke, vad avser
            han att vidta för åtgärder?
          </note>
          <note>
            Anf. 101 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag kan självfallet inte uttala mig i det enskilda
            fallet. Det handlar ju om den finansiering och den skattesituation
            som företaget har. Om det finns särskilda omständigheter som motiverar
            det, får man göra en prövning i de enskilda fallen.
          </note>
          <note>
            Om jag förstod det rätt är det här ett gammalt fall, och jag
            vet inte om det har hanterats på något särskilt sätt med tanke
            på att det är så pass gammalt.
          </note>
          <note type="speaker">
            Anf. 102 HENRIK S JÄRREL (m):
          </note>
          <note>
            Fru talman! Det måste väl ändå betraktas som lite stötande för
            den allmänna rättskänslan om man ska tvingas erlägga omsättningsskatt
            på ett belopp som företaget för det första har blivit berövat
            och för det andra inte är garanterat att återvinna. Därför vore
            det intressant att höra om finansministern har någon principiell
            synpunkt på problemställningen.
          </note>
          <note>
            Anf. 103 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Den lagstiftning som vi har när det gäller skatter
            för företag är naturligtvis generell. Om det sedan finns särskilda
            omständigheter, som i det här fallet ett rån, får man naturligtvis
            väga in det i den skattelagstiftning som vi har. Jag kan inte
            uttala mig generellt om det här, för det beror naturligtvis mycket
            på den enskilda situationen. Jag utgår från att skattemyndigheterna
            hanterar den här typen av händelser.
          </note>
          <note>
            USA:s skuld till FN
          </note>
          <note type="speaker">
            Anf. 104 BRITT-MARIE DANESTIG (v):
          </note>
          <note>
            Fru talman! Jag vill rikta en fråga till vice statsminister Lena
            Hjelm-Wallén. Det är en uppföljning av den fråga som statsrådet
            fick tidigare om USA:s skuld till Förenta nationerna. Det är inte
            bara så att
          </note>
          <note>
            USA av dessa 1,6 miljarder dollar endast tänker betala 900 miljoner
            dollar. Det är också så att det här är villkorat på en mängd olika
            sätt. Bl.a. gäller det att man ska avskriva resterande skuld och
            att USA:s insatser ska minska från ca 31 % till 25 %. När det
            gäller de särskilda FN-uppdragen ska det bli en minskning från
            ca 31 % till 25 % och när det gäller det andra från 25 % till
            21 %. Dessutom vill man inta en väldigt restriktiv hållning när
            det gäller familjeplanering, bl.a. aborter. Vidare vill man frysa
            kostnadsläget och inte tillåta några kostnadsökningar de närmaste
            åren.
          </note>
          <note>
            Jag skulle vilja veta: Vilken hållning kommer regeringen att
            inta till de här villkoren som USA har ställt för att betala en
            del av sin skuld till FN?
          </note>
          <note>
            Anf. 105 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Principiellt är den svenska regeringens inställning
            att inget land har rätt att ställa villkor för sin medlemsavgift.
            Den ska man betala såsom det är föreskrivet för var och en av
            oss.
          </note>
          <note type="speaker">
            Anf. 106 BRITT-MARIE DANESTIG (v):
          </note>
          <note>
            Fru talman! Det låter ju betryggande. Då kanske jag kan få ställa
            en följdfråga. Nu är det ju så att FN i det här fallet är väldigt
            ekonomiskt beroende av USA.
          </note>
          <note>
            Då undrar jag om den svenska regeringen kommer att försöka verka
            för att FN kommer att bli mindre beroende av en stat, i det här
            fallet USA.
          </note>
          <note>
            Anf. 107 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Detta har faktiskt legat i det projekt som vi har
            drivit under en längre tid för att effektivisera och modernisera
            FN. Vi går USA till mötes på det sättet att det inte är bra för
            FN att man är så beroende av USA:s bidrag. Men då ska vi alltså
            ta den diskussionen utifrån FN:s situation och inte därför att
            kongressen i USA ställer villkor för att betala sitt normala bidrag.
          </note>
          <note>
            Skadestånd till brottsoffer
          </note>
          <note type="speaker">
            Anf. 108 BERIT ADOLFSSON (m):
          </note>
          <note>
            Fru talman! Jag skulle vilja spinna vidare på den fråga som ställdes
            till Laila Freivalds förut angående brottsoffers möjlighet att
            få ersättning. Jag undrar om möjligheterna för brottsoffer i processer
            om rättegångskostnader för kränkaren. I det här aktuella fallet
            måste brottsoffret betala rättegångskostnaden även för den som
            kränkte. Är det något på gång när det gäller det?
          </note>
          <note>
            Anf. 109 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Ja, vi har ett lagstiftningsarbete på gång. Jag tror
            faktiskt att vi kommer med förslag redan före nyår gällande det
            här med tvistemål i fråga om ett skadestånd. Det är i den situationen
            det kan bli så att brottsoffret som förlorar i högre rätt får
            betala motpartens kostnader. De stötande fallen måste vi naturligtvis
            undvika. Därför gör vi en ändring i lagen.
          </note>
          <note type="speaker">
            Anf. 110 BERIT ADOLFSSON (m):
          </note>
          <note>
            Fru talman! Ja, det är tacksamt att så sker. Men när det gäller
            det här speciella fallet, om vi nu ska prata principiellt, är
            det så att när det går till Högsta domstolen finns det ingen möjlighet
            att överklaga och förlänga målet. Så den här personen som får
            betala rättegångskostnaderna har ingen möjlighet att få hjälp
            med detta nu. Det får vänta tills lagstiftningen är färdig.
          </note>
          <note>
            Anf. 111 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Vi har ingen möjlighet att lagstifta retroaktivt.
            Det här gäller naturligtvis framtida fall.
          </note>
          <note>
            Fredsfrämjande insatser
          </note>
          <note type="speaker">
            Anf. 112 ELVER JONSSON (fp):
          </note>
          <note>
            Fru talman! Många av världens fattiga länder lider av flera saker.
            Först och främst lider de av att de är fattiga. Men inte sällan
            drabbas de också av grymma krig. Jag skulle vilja ställa en fråga
            om detta till förra utrikes- och biståndsministern. De länder
            jag tänker på ligger inte minst nere i Afrika, dess centrala och
            västra del. Det gäller Rwanda, Kongo-Kinsahsa och
          </note>
          <note>
            Kongo-Brazzaville. Där har man lidit väldigt mycket.
          </note>
          <note>
            Man upplever kanske inte precis att världen och FN
          </note>
          <note>
            har vänt ryggen till, men man upplever att det här har fallit
            i glömska.
          </note>
          <note>
            Min fråga är om regeringen är beredd att göra särskilda fredsfrämjande
            insatser i dessa områden, och också hjälpa dem att säkra de inkomster
            de är berättigade till från sina naturtillgångar. Tidigare kolonialstater
            och andra intressenter roffar åt sig merparten.
          </note>
          <note>
            Anf. 113 Vice statsminister LENA HJELM-
          </note>
          <note type="speaker">
            WALLLÉN (s):
          </note>
          <note>
            Fru talman! Jag håller med Elver Jonsson om att de länder som
            nu nämndes har rätt i sin känsla av att omvärlden inte har brytt
            sig om dem på det sätt som de förtjänar. När omvärlden väl har
            brytt sig om dem har det ofta varit för att se till att ta del
            av deras naturrikedomar. Det har inte varit för ländernas egen
            utveckling utan för att det gagnar de kolonialländer som har funnits
            där. Därför har också omvärlden, tycker jag, ett ansvar och en
            skyldighet i förhållande till de här ländernas befolkning.
          </note>
          <note>
            Det är dock väldigt svårt, det här att göra förändringar i ägandesystem.
            Det är ju vad det handlar om, detta med råvarornas hantering.
            Däremot ska vi naturligtvis göra allt vi kan för att förebygga
            de förödande konflikterna mellan olika grupper i de här länderna
            och så långt det går stödja med bistånds- och utvecklingsinsatser.
            Det gör ju Sverige också, framför allt genom FN och enskilda organisationer.
          </note>
          <note type="speaker">
            Anf. 114 ELVER JONSSON (fp):
          </note>
          <note>
            Fru talman! Jag tog upp frågan eftersom vi hade den här debatten
            också på Nordiska rådet. Utrikesministern gjorde i stort sett
            samma deklarationer som vice statsministern gör. Jag uppskattar
            att det finns en tydlighet när det gäller attityd och åsikt.
          </note>
          <note>
            Vice statsministern säger att det här är svårt. Det är det säkert.
            Sedan glider hon vidare förbi denna analys genom att säga att
            vi ska göra vad vi kan för att hjälpa till med fredsfrämjande
            insatser. Jag tror att vi skulle behöva visa större glöd, både
            från Sverige och från oss i den rika och privilegierade världen
            över huvud taget. Jag skulle uppskatta om Lena Hjelm-
          </note>
          <note>
            Wallén här ändå, med tanke på det hon själv styrker, skulle kunna
            säga att vi i den rika delen av världen faktiskt har misskött
            frågan i den meningen att vi inte har ansträngt oss tillräckligt.
            Jag tror att det skulle vara välgörande. Det skulle också uppmuntra
            andra länder som har samma intresse som Sverige att göra särskilda
            insatser i de kanske svåraste områdena ute i världen just nu.
          </note>
          <note>
            Anf. 115 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Det vi kan göra är huvudsakligen tre saker. Vi kan
            via bistånd hjälpa till med landets egen utveckling. Det är hjälp
            till självhjälp. Vi kan politiskt se till att vi förebygger konflikter
            och försöker medla när det blir konflikter. Det är ofta i FN-sammanhang
            man gör det. Vi kan också se till att handelsmönstren blir bättre,
            att det blir mer av frihandel. Jag tror att det var det som Elver
            Jonsson särskilt menade. Sverige är ju frihandelsvänligt. När
            det finns monopol och annat som är negativt för u-länderna är
            det något som vi vill bekämpa. Låt oss komma tillbaka till en
            mer konkret diskussion om det. Finns det konkreta åtgärder som
            vi skulle kunna vidta är det klart att vi vill vara med om att
            göra det.
          </note>
          <note>
            Teckenspråket
          </note>
          <note type="speaker">
            Anf. 116 HARALD BERGSTRÖM (kd):
          </note>
          <note>
            Fru talman! Jag vill också ställa en fråga till vice statsministern.
            För elva år sedan, alltså 1998, antog
          </note>
          <note>
            EU-parlamentet en resolution om att de dåvarande medlemsländerna
            skulle anta de dövas teckenspråk som officiellt erkänt språk.
            För ett år sedan, den
          </note>
          <note>
            18 november 1998, antog EU-parlamentet ännu en gång en resolution
            i den här frågan där det konstaterades att endast fyra av de 15
            medlemsländerna har gjort detta officiella godkännande.
          </note>
          <note>
            I den senare resolutionen påtalas en rad svårigheter för döva
            och hörselskadade. Bl.a. gäller det brist på teckenspråkstolkar.
            Det finns sju olika system för texttelefon. Oftast finns det ingen
            tolkning av TV-
          </note>
          <note>
            program osv.
          </note>
          <note>
            Såvitt jag vet har Sverige ännu inte följt EU-
          </note>
          <note>
            parlamentets resolution. Anser ministern att Sverige ska erkänna
            teckenspråket som officiellt språk?
          </note>
          <note>
            Anf. 117 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Det är en för mig lite för stor fråga att svara ja
            eller nej på. Jag kan inte riktigt överblicka konsekvenserna om
            jag skulle säga ja. Allmänt sett är det lätt att säga att vi naturligtvis
            bör göra mer för dem som är döva eller hörselskadade, så att de
            kan komma till sin rätt i alla de sammanhang de finns med i. Det
            är en självklarhet. Om vi ska gå den vägen att vi erkänner just
            detta beslut eller om det kan ske på något annat sätt kan jag
            inte uttala mig om.
          </note>
          <note type="speaker">
            Anf. 118 HARALD BERGSTRÖM (kd):
          </note>
          <note>
            Fru talman! Jag vill bara ställa en följdfråga till ministern.
            Är ministern beredd att starta ett arbete i den riktning som innebär
            ett erkännande?
          </note>
          <note>
            Anf. 119 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Den typ av frågor som har med funktionshinder att
            göra är någonting som vi ständigt diskuterar med handikapporganisationerna.
            Det är inte så att vi börjar från noll. Vi har faktiskt gjort
            en hel del i det svenska samhället, men mycket mera behöver göras.
            Vi behöver inte starta ett arbete, men vi behöver kanske effektivisera
            det vi redan håller på med.
          </note>
          <note type="speaker">
            Anf. 120 TALMANNEN:
          </note>
          <note>
            Detta blev det sista inlägget i denna veckas frågestund, som
            nu är avslutad. Jag tackar regeringens och kammarens företrädare
            för er medverkan.
          </note>
          <note>
            6 § (forts. från 4 §) Personuppgiftslagens överföringsregler
            (forts. KU7)
          </note>
          <note type="speaker">
            Anf. 121 HELENA BARGHOLTZ (fp):
          </note>
          <note>
            Fru talman! Folkpartiet ställer sig i princip bakom de förändringar
            som föreslås av regeringen i propositionen när det gäller personuppgiftslagen,
            men vi anser att detta bara är ett första litet steg - kanske
            ett litet myrsteg - mot övergången till ett mer modernt regelverk,
            där den s.k. hanteringsmodellen ersätts av en missbruksmodell.
          </note>
          <note>
            Folkpartiet har redan från början haft stora invändningar mot
            PUL i dess nuvarande form. Vi förespråkade att de bestämmelser
            som avser samtycke vid namns nämnande borde avskaffas. Folkpartiet
            anser att datoriserad och annan behandling av personuppgifter
            bör jämställas. Datorer används numera i så vidsträckt omfattning
            att ett förbud att meddela åsikter och tankar med hjälp av datorer
            i praktiken blir nära nog jämställt med ett totalt förbud att
            meddela åsikter och tankar. Det är därför inte rimligt att yttrandefriheten
            ska inskränkas mer när datorer används.
          </note>
          <note>
            Tvärtom anser Folkpartiet att datorer, speciellt genom Internet,
            har medfört en vidgad möjlighet för fler människor att utnyttja
            sin yttrandefrihet. Detta är något som bör skyddas, anser vi i
            Folkpartiet, och inte hindras genom någon speciallagstiftning
            för
          </note>
          <note>
            Internet.
          </note>
          <note>
            Folkpartiet är inte främmande för att de speciella förhållanden
            som gäller Internet kan medföra behov av speciell lagstiftning.
            Men så långt som möjligt ska man sträva efter att samma regler
            ska gälla för yttrandefriheten i Internet som i andra medier.
            Speciell lagstiftning rörande yttrandefriheten i Internet ska
            bara komma till om man efter utredning av de speciella förhållandena
            kommer fram till att en sådan lagstiftning kan vara nödvändig
            när det gäller Internet.
          </note>
          <note>
            Det kan t.ex. gälla hur man ska förhindra spridande av virus
            och skydda anonymiteten. Det är väldigt viktigt att komma ihåg
            att PUL inte har tillkommit genom någon utredning av yttrandefrihetsproblem
            på
          </note>
          <note>
            Internet, och därför ska man inte tillämpa PUL på ett område
            som lagen inte är konstruerad för.
          </note>
          <note>
            Jag konstaterar att begreppet harmlösa uppgifter, som hittills
            har använts i debatten, inte finns med i regeringens förslag rörande
            överföring av personuppgifter till tredje land. I stället framhålls
            i lagförslagets
          </note>
          <note>
            § 33 kravet på en adekvat nivå för skyddet av personuppgifter.
            Detta är i överensstämmelse med EG-
          </note>
          <note>
            direktivets bestämmelser. Tolkningen av begreppet harmlösa uppgifter
            skapar oklarheter. Vad som för en utomstående förefaller vara
            harmlöst kan för den berörda tvärtom vara harmfullt. Men även
            den nya lydelsen av paragrafen kan skapa problem.
          </note>
          <note>
            Lagrådet har också ifrågasatt om den föreslagna förändringen
            av paragrafen får den avsedda effekten, för den är avhängig inte
            bara av lagar utan också av tillämpning och praxis. Detta kan
            också skapa oklarheter hos dem som vill publicera uppgifter på
            Internet.
          </note>
          <note>
            Även om vi inte anser att detta är en perfekt lösning tycker
            vi ändå att den föreslagna lagparagrafen får vara acceptabel.
          </note>
          <note>
            Folkpartiet vidhåller sitt redan tidigare framförda krav på att
            PUL i de delar som avser samtycke vid namns nämnande avskaffas.
            Vi har tidigare ifrågasatt om PUL inte går längre än vad direktivet
            anger. Denna uppfattning har stöd också bl.a. från finska regeringstjänstemän.
            I Datainspektionens rapport till regeringen, som heter Personuppgifter
            på Internet, kan man läsa följande när det gäller § 33: "Förbudet
            är mera absolut utformat än direktivets bestämmelser".
          </note>
          <note>
            Sverige har alltså varit lite överambitiöst.
          </note>
          <note>
            Enligt en uppgift i TCO-tidningen - nr 1 1999 -
          </note>
          <note>
            framhåller chefen för den tyska motsvarigheten till
          </note>
          <note>
            Datainspektionen Joachim Jacob att det skulle vara
          </note>
          <note>
            "helt främmande att förbjuda namn på Internet. Detta stider mot
            yttrandefriheten."
          </note>
          <note>
            Enligt Folkpartiets uppfattning måste regeringen skyndsamt göra
            en översyn av PUL i syfte att noga analysera om lagen har inneburit
            en mer långtgående begränsning än vad direktivet anger. I detta
            arbete bör andra länders genomförande av direktivet noga studeras.
          </note>
          <note>
            Det finns i detta sammanhang en mycket privilegierad grupp. Det
            är nämligen de som ägnar sig åt journalistisk, litterär och konstnärlig
            verksamhet. De skyddas av § 7 i PUL och slipper alltså tillämpa
            PUL
          </note>
          <note>
            fullt ut. Jag skulle vilja säga att de slipper tillämpa allt
            som egentligen är väsentligt i PUL. Det råder i dag stor osäkerhet
            om vilka som ingår i denna gynnade personkrets, som åker i sin
            alldeles egen gräddfil.
          </note>
          <note>
            Bedömningen av denna personkrets kan göras så vid att PUL:s räckvidd
            kraftigt inskränks, och det vore till förmån för yttrandefriheten.
            Det tycker vi liberaler vore bra. Låt alla som vill komma till
            tals i olika medier färdas i denna gräddfil.
          </note>
          <note>
            Den personliga integriteten är självklart viktig.
          </note>
          <note>
            EU har liksom Folkpartiet kraftigt betonat rätten för varje individ
            att slippa schavottera med känsliga och privata uppgifter. I PUL
            finns förbud mot behandling av känsliga personuppgifter som ras,
            politiska åsikter och liknande. Men detta gäller alltså inte den
            nämnda privilegierade gruppen. För den gäller bara bestämmelserna
            i tryckfrihetsförordningen och yttrandefrihetsgrundlagen.
          </note>
          <note>
            En annorlunda och mer långtgående lösning, fru talman, vore att
            skilja på dataregister och Internetkommunikation och då se Internet
            inte som behandling av datauppgifter utan som ett massmedium.
            Så är det i Tyskland, där man tillämpar ett system med ansvarig
            utgivare också för Internettidningar.
          </note>
          <note>
            För oss i Folkpartiet är det viktigt att den teknikoberoende
            integritetslagstiftning som bör ersätta PUL
          </note>
          <note>
            behandlar alla lika, oavsett vilken personkrets de tillhör. Yttrandefriheten
            är en rättighet som ska tillkomma varje människa fullt ut. Varje
            människas integritet ska värnas, oavsett vem som skriver. Allvarligare
            övergrepp, av vem som än begår dem, ska angripas enligt sedvanliga
            straffbestämmelser och skadestånd ska tilldömas för förtal.
          </note>
          <note>
            Nu föreslår regeringen i propositionen att ringa överträdelser
            av PUL:s straffbestämmelser ska avkriminaliseras. Detta tillstyrker
            vi. Men straffriheten får inte avsedd effekt om inte även rätten
            till skadestånd enligt § 48 tas bort. Annars kan ju skadeståndet
            innebära ett väl så starkt straff. Det är fullt tillräckligt att
            skadestånd vid ringa brott mot PUL kan utgå enligt andra lagar,
            t.ex. om det handlar om ärekränkning och förtal. Sekretesslagen
            kan också gälla i den mån dessa lagar är tillämpliga. Det är nämligen
            lagar som inte gör skillnad mellan Internet och andra medier för
            kommunikation.
          </note>
          <note>
            Fru talman! I backspegeln kan konstateras att EU
          </note>
          <note>
            tyvärr antagit ett mycket olyckligt direktiv som satte i gång
            arbetet med PUL. Sverige är ju skyldigt att implementera de direktiv
            som kommer från EU, men detta direktiv berör fundamentala frågor
            där svensk grundlag står emot Europarätten. Folkpartiet anser
            att
          </note>
          <note>
            Sverige inte bör böja sig för EU när det gäller grundlagsskyddad
            yttrande- och informationsfrihet.
          </note>
          <note>
            Om EU mot förmodan skulle beivra den nya svenska PUL i EG-domstolen
            ser vi det enbart som en fördel att EG-domstolen prövar om direktivet
            om personuppgiftsskydd verkligen är förenligt med yttrande- och
            informationsfriheten. Traditionella yttrandefrihetsprinciper får
            inte sättas åsido, även om det skulle innebära att Sverige inte
            till fullo följer direktivets text.
          </note>
          <note>
            Som jag sade tidigare anser Folkpartiet att de föreslagna förändringarna
            visserligen är ett steg i rätt riktning, men att det nu är hög
            tid att ta ett helhetsgrepp på hur personuppgifter ska behandlas
            i ett modernt mediesamhälle.
          </note>
          <note>
            Konstitutionsutskottet har vid sin behandling av
          </note>
          <note>
            PUL efterlyst en mer teknikoberoende grundlagsreglering av yttrandefriheten.
            Detta uppdrag har nu givits till Mediegrundlagsutredningen. Inom
            ramen för utredningens uppdrag bör den, anser vi i Folkpartiet,
            uppmärksamma PUL och komma med förslag när det gäller de fortsatta
            förändringarna i syfte att stärka yttrande- och informationsfriheten
            också för nya, moderna medier. Detta, menar vi, bör riksdagen
            som sin mening ge regeringen tillkänna.
          </note>
          <note>
            Fru talman! Jag står naturligtvis bakom alla folkpartireservationer,
            men jag nöjer mig nu med att yrka bifall till reservationerna
            3 och 4.
          </note>
          <note type="speaker">
            Anf. 122 PER LAGER (mp):
          </note>
          <note>
            Fru talman! Det blåste väldigt kraftigt omkring den här frågan
            för ett år sedan. Vi var många som fick e-postlådorna fulla med
            förfrågningar om ifall våra namn fick användas. Det såg ut som
            en allmän kalabalik kring vad som egentligen gällde och inte gällde.
          </note>
          <note>
            Nu blev det inte så illa som man kunde befara.
          </note>
          <note>
            Själva lagstiftningen har ju vad jag vet inte resulterat i några
            anmälningar vad gäller överträdelser - i alla fall inte några
            som har uppmärksammats eller lett till åtal. Rätta mig gärna om
            jag har fel på den här punkten, den som vet.
          </note>
          <note>
            Internetverksamheten har utvecklats i en rasande fart sedan dess.
            Den formen av kommunikation och informationsspridning har blivit
            tillgänglig för alltfler människor. Utvecklingen accelererar på
            detta område, och lagstiftningen hamnar på något sätt i fjärran.
            Jag har för övrigt inte fått en enda förfrågan om mitt namns användande
            på över ett halvår. Det verkar som ingen bryr sig om detta längre.
          </note>
          <note>
            Därför är det oerhört viktigt att det föråldrade synsätt som
            lagstiftningen och dess bakomliggande
          </note>
          <note>
            EU-direktiv ger uttryck för snabbt revideras och får ett innehåll
            som motsvarar vad som sker i verkligheten.
          </note>
          <note>
            Propositionens förslag om att mjuka upp och lite halvhjärtat
            godta överföringen av personuppgifter till tredje land som har
            en adekvat skyddsnivå låter krystat, tycker jag. Regeringen medger
            också att offentliggörandet av personuppgifter på Internet blixtsnabbt
            kan nås av hundratals miljoner människor i alla världens länder
            - givetvis också sådana som helt saknar skyddsregler för hur personuppgifter
            behandlas. Därför säger man i propositionen att det ofta kan anses
            finnas adekvat skyddsnivå i ett tredje land trots en total avsaknad
            av skyddsregler helt enkelt därför att något skydd inte är nödvändigt
            eller inte skulle ha någon reell effekt.
          </note>
          <note>
            Detta lite märkliga påstående utvecklas vidare.
          </note>
          <note>
            Jag läser fortsättningsvis:
          </note>
          <note>
            Det som i EG-direktivet kallas adekvat skyddsnivå är alltså enligt
            regeringen något annat än de regler som kan gälla i ett tredje
            land, nämligen ett uttryck för att omständigheterna kring överföringen
            sammantagna ska vara sådana att personuppgifterna har tillräckligt
            skydd. Det kan alltså enligt regeringens uppfattning mycket väl
            finnas situationer där det inte finns några skyddsregler alls
            i det tredje landet, men skyddsnivån ändå är adekvat.
          </note>
          <note>
            Förstå det, den som kan! Jag kan det inte.
          </note>
          <note>
            Lagrådet, som i och för sig inte motsätter sig ändringarna av
            personuppgiftslagen, ifrågasätter just hållbarheten i regeringens
            resonemang om tolkningen av EG-direktivet.
          </note>
          <note>
            Regeringen har i propositionen också föreslagit att ringa fall
            av överträdelse av personuppgiftslagens straffbestämmelse ska
            undantas från det straffbara området. Gärningar som betecknas
            som ringa ska alltså inte leda till straff.
          </note>
          <note>
            Regeringen menar också att den föreslagna avkriminaliseringen
            inte påverkar det skadeståndsrättsliga ansvaret. Lagrådet å sin
            sida menar att själva tveksamheten om i vad mån skadestånd kan
            utgå vid överträdelser som föreslås bli straffria faktiskt kan
            motverka syftet av avkriminaliseringen. Regeringen anser ändå
            att förslaget om avkriminalisering innebär att lagstiftningen
            närmar sig en missbruksinriktad regleringsmodell. Vi får väl hoppas
            att det är regeringen, och inte Lagrådet, som har rätt i det här
            fallet.
          </note>
          <note>
            Fru talman! Miljöpartiets åsikt är att regeringen snarast ska
            utarbeta ett förslag till en revidering av hela EG-direktivet
            mot en mer missbruksinriktad regleringsmodell. Vi är väldigt många
            här i kammaren som tydligen är överens om just den modellen.
          </note>
          <note>
            Regeringen bör också ta initiativ i EU-samarbetet för att så
            fort det går få till stånd en förändring. Samtidigt måste regeringen
            lägga fram ett förslag till en genomgripande förändring av den
            svenska personuppgiftslagen med inriktning mot den s.k. missbruksmodellen.
          </note>
          <note>
            I detta sammanhang, fru talman, är det väldigt viktigt för oss
            att offentlighetsprincipen och tryckoch yttrandefriheten har en
            avgörande betydelse i bedömningarna.
          </note>
          <note>
            Fru talman! Utskottet gör i det här betänkandet samma bedömningar
            som det gjorde i våras, och kommer till samma slutsatser. Bl.a.
            sägs det att det är av vikt att regeringen med kraft verkar för
            en revidering av direktivet och att en översyn av personuppgiftslagen
            borde komma till stånd för att inom EG-
          </note>
          <note>
            direktivets ram åstadkomma en förändring med sikte på missbruk.
          </note>
          <note>
            Det låter rätt så bra, men enligt Miljöpartiet är detta en alltför
            avvaktande och försiktig hållning.
          </note>
          <note>
            Kraven på regeringen måste vara mer distinkta vad gäller att
            snabbt få i gång ett arbete med den nödvändiga förändringen av
            både direktivet och själva personuppgiftslagen.
          </note>
          <note>
            Med anledning av detta, fru talman, yrkar jag bifall till reservationerna
            2 och 3.
          </note>
          <note>
            Anf. 123 BARBRO HIETALA NORD-
          </note>
          <note>
            LUND (s):
          </note>
          <note>
            Fru talman! För tids vinnande ska jag hoppa över de inledande
            preludierna, men kanske något rekapitulera det som sades inledningsvis
            i debatten. Det var
          </note>
          <note>
            Inger René som påminde kammaren om att det nu är tredje gången
            sedan personuppgiftslagen antogs av riksdagen våren 1998 som kammaren
            debatterar lagstiftningen.
          </note>
          <note>
            Regeringen föreslår att personuppgiftslagens bestämmelse om förbud
            mot överföring av personuppgifter till tredje land ändras. Vidare
            föreslår regeringen att ringa fall av överträdelser av lagens
            straffbestämmelse ska undantas från det straffbara området.
          </note>
          <note>
            Fru talman! Jag yrkar redan inledningsvis bifall till hemställan
            i betänkandet i dess helhet. I betänkandet finns fem reservationer,
            och jag yrkar härmed också avslag på dem.
          </note>
          <note>
            Utskottet är enigt i ett litet tillkännagivande till regeringen
            med anledning av motion K328 som handlar om nummerpresentation
            vid telefonsamtal till myndigheter. Utskottet har tidigare i ett
            betänkande behandlat en motion med liknande lydelse. Nu kommer
            vi tillbaka. I det här tillkännagivandet överlåter utskottet till
            regeringen att i något lämpligt sammanhang överväga hur anonymiteten
            ska kunna upprätthållas för enskilda som kontaktar myndigheter
            per telefon utan att den enskilde själv ska vara den som tar ansvar
            för att anonymiteten upprätthålls.
          </note>
          <note>
            Alltsedan, och för all del även före, personuppgiftslagens ikraftträdande
            har debatten och kritiken framför allt kommit att gälla överföringsförbudet
            till tredje land. Nu föreslås en uppmjukning av förbudet i
          </note>
          <note>
            33 § personuppgiftslagen. Vi är alla överens om att det är ett
            steg i rätt riktning. Sedan kan vi diskutera hur stort det steget
            är. Det är i alla fall ett betydelsefullt steg. Det betyder att
            överföringar av t.ex. elektronisk post, Internet och andra internationella
            kommunikationsnät blir tillåtna om behandlingen i sig görs enligt
            personuppgiftslagens övriga regler.
          </note>
          <note>
            I EG-direktivet finns bestämmelser om överföring till tredje
            land. Det handlar om att skyddsnivån i tredje land ska bedömas
            utifrån flera kriterier. Ett offentliggörande av personuppgifter
            på Internet innebär, precis som Per Lager talade om nyss, att
            de också förs över till länder som helt saknar skyddsregler för
            hur personuppgifter får behandlas.
          </note>
          <note>
            Fru talman! Direktivets överföringsregler är snåriga. Per Lager
            har läst dem och sagt att han inte begriper dem. Det finns andra
            som också har pekat på detta. Frågan är alltså hur man uppfattar
            det som benämns adekvat skyddsnivå. Det som förvillar kan vara
            att begreppet används i två betydelser, den första som en beskrivning
            av situationen generellt i ett land eller en delstat och den andra
            som en beskrivning avseende en enskild överföring. Datalagskommittén
            på sin tid uppfattade och tolkade begreppet enligt den första
            betydelsen. Så kom den också att gälla i personuppgiftslagen.
            Vi vet också att det ledde till Internetproblematiken.
          </note>
          <note>
            Regeringen föreslår nu en ändring av lagen som innebär en tolkning
            även enligt den andra betydelsen.
          </note>
          <note>
            Regeringen har funnit att det är möjligt med en mer flexibel
            tolkning av det här direktivet. Lagrådet har i sak inte någon
            erinran mot det, men pekar på att det finns en osäkerhet rörande
            regeringens tolkning.
          </note>
          <note>
            Fru talman! Då är vi inne på nästa stora fråga i ärendet om personuppgiftslagen.
            Regeringens föreslag är en reglering av missbrukskaraktär. Det
            är en reglering av det slag som vi från alla partier har uttalat
            oss för och begärt att regeringen ska arbeta för. I
          </note>
          <note>
            reservationer i KU:s betänkande krävs mer missbruksmodell och
            fortare.
          </note>
          <note>
            Jag tror att det är på sin plats att reflektera något lite omkring
            det. Det som kännetecknar en missbruksmodell är just svårigheten
            att på förhand avgöra vad som är tillåtet eller inte. Den medaljens
            baksida är just av det slaget att man med säkerhet inte vet förrän
            i efterhand. IT-kommissionens IT-rättsliga observatorium har arbetat
            för att försöka finna en utformning av en missbruksmodell. De
            har också beskrivit problemet med missbruksregleringen ungefär
            så som jag gjorde nyss.
          </note>
          <note>
            I övrigt när det gäller frågan om hur en renodlad missbruksmodell
            skulle kunna se ut, finns det inte någon som har kunnat visa hur
            en sådan lag skulle kunna se ut. Min fråga är om det finns någonstans
            i världen. Jag vet inte det. Lagregleringar med inslag av missbrukskaraktär
            finns, men är det någon som har sett ett heltäckande förslag?
            Det var någon som berättade för mig att Schweiz i sin konstitution
            har stiftat enligt missbruksmodell, men att själva tillämpningen
            inte skiljer sig så mycket från en hanteringsreglering med missbruksinslag,
            dvs. ungefär det som vi är inne på.
          </note>
          <note>
            Det är inte lätt som en plätt att utforma en skyddslagstiftning
            som skyddar den personliga integriteten och samtidigt tillåter
            det som vi alla är ivriga anhängare av, nämligen användning av
            informationstekniken.
          </note>
          <note>
            Fru talman! Jag vill också kort kommentera den reservation som
            gäller skadeståndsbestämmelsen. Åsa
          </note>
          <note>
            Torstensson kritiserade den i sitt anförande.
          </note>
          <note>
            Regeringens förslag innebär att ringa överträdelse av personuppgiftslagens
            bestämmelser inte ska leda till straff. Det har ingen i utskottet
            några invändningar emot. Men reservationen vänder sig emot att
            skadeståndsbestämmelsen finns kvar.
          </note>
          <note>
            Utskottsmajoriteten anser att regeringens ställningstagande är
            riktigt. Det är en grundläggande rättsprincip, som också kommer
            att gälla i det här fallet, att om en enskild orsakar skada eller
            kränkning ska det finnas möjlighet till upprättelse och ersättning.
            Av allmänna principer följer också att det är den enskilde som
            ska visa skadan, och sambandet mellan gärning och skada ska vara
            klarlagt. Det är domstolarna som får bedöma det enskilda fallet
            på samma sätt som de gör när det gäller kränkningsersättning som
            döms ut i andra sammanhang, t.ex. misshandel.
          </note>
          <note>
            EG-direktivet är också tydligt i kravet på det skaderättsliga
            ansvaret. Redan i dag har också skadeståndsbestämmelsen en uppmjukning
            i form av jämkningsmöjligheter.
          </note>
          <note>
            Fru talman! Till sist vill jag ta upp det fortsatta arbetet som
            regeringen beskriver på s. 19 i propositionen under rubriken Framtida
            åtgärder för att underlätta användningen av informationsteknik.
            Arbetet fortsätter med att undersöka alternativa lagstiftningsmetoder.
            Regeringen kommer att överväga ytterligare inslag av missbruksreglering.
            Man kommer att arbeta för förändringar inom direktivet som kan
            leda till mindre byråkratiska regler.
          </note>
          <note>
            Det här är bra. Det är i enlighet med vad KU och riksdagen tidigare
            också har uttalat sig för. Riksdagen har också uttalat sig för
            att regeringen ska arbeta för en revidering, modernisering och
            förändring av EG-
          </note>
          <note>
            direktivet. Vi tycker inte att det är världens bästa.
          </note>
          <note>
            Regeringen beskriver också hur det arbetet nu ingår i processen.
            I strategin ingår att Sverige i EU-
          </note>
          <note>
            sammanhang redovisar de svenska erfarenheterna och problemen
            med direktivet. Man arbetar för att öka insikten och förståelsen
            för det svenska synsättet bland medlemsländerna och hos kommissionen.
          </note>
          <note>
            Sverige har tillsammans med Österrike och Storbritannien initierat
            en seminarieserie där man utbyter erfarenheter av tillämpning
            och tolkning. Det första mötet hölls i Stockholm den 24 september.
            Medlemsländerna Danmark, Finland, Nederländerna,
          </note>
          <note>
            Storbritannien, Sverige, Tyskland och Österrike deltog. Kommissionen
            var också på plats. Nästa möte hålls i Wien den 17 december.
          </note>
          <note>
            Vad jag har inhämtat från det första mötet var det mycket framgångsrikt.
            Intresset för det kommande seminariearbetet ökar också bland medlemsländerna.
          </note>
          <note>
            Datainspektionen har i uppdrag att regelbundet rapportera till
            regeringen hur tillämpningen av personuppgiftslagen fungerar i
            praktiken. Regeringen gör ett omfattande, grundläggande förberedelsearbete
            och kommer naturligtvis att nyttja möjligheten att driva frågan
            under det svenska ordförandeskapet.
          </note>
          <note>
            Kommissionens avsikt - och det är fastslaget - är att hösten
            år 2001 göra en utvärdering av direktivet och dess genomförande.
            Regeringen och utskottsmajoriteten gör bedömningen att det är
            i det sammanhanget som revideringsarbetet och moderniseringen
            kan få ett ordentligt genomslag.
          </note>
          <note>
            Det låter väldigt käckt, men det är nog dessvärre inte en konstruktiv
            framgångsväg att göra det som man säger i reservationerna, dvs.
            att regeringen omedelbart inom EU ska ta initiativ till att få
            fram ett modernt direktiv. Även tidigare talare sade i dag att
            det skulle ske omgående. Mycket talar nämligen för att Sverige
            nu skulle stå ganska ensamt om ett sådant krav.
          </note>
          <note>
            Många medlemsländer är ännu inte klara med sitt genomförande.
            Det finns länder som inte delar Sveriges kritik och som inte förstår
            vad vi bråkar om. Några länder har haft en debatt där ännu strängare
            regler förordas och menar att teknikutvecklingen har fått för
            stort utrymme på bekostnad av människors rätt till integritetsskydd.
            Den diskussionen har funnits i
          </note>
          <note>
            Danmark, Frankrike och Tyskland.
          </note>
          <note>
            Regeringen arbetar målmedvetet och konstruktivt med sikte på
            att finna en hållbar modell för framtiden.
          </note>
          <note>
            Där ingår också - och vi är alla överens om att det nu krävs
            - en revidering av direktivet. Det är definitivt ingen uppgivenhet
            i regeringens fortsatta strategi, som Inger René talade om - tvärtom.
            Det är målmedvetet och konstruktivt, och framför allt är det realistiskt.
          </note>
          <note type="speaker">
            Anf. 124 HELENA BARGHOLTZ (fp) replik:
          </note>
          <note>
            Fru talman! Det här är inte lätt som en plätt, sade
          </note>
          <note>
            Barbro Hietala Nordlund. Det kan jag väl i och för sig hålla
            med om, även om jag tycker att jag nu ser en mycket klar linje
            för hur Sverige kan gå vidare. Det var det jag redovisade i mitt
            anförande, så jag är förhoppningsfull när det gäller att hitta
            en bra modell.
          </note>
          <note>
            Jag kan nämna något som jag läste i ett meddelande från Europeiska
            kommissionen häromdagen. I
          </note>
          <note>
            EU har man ännu inte själv för sina egna institutioner och organ
            tagit fram en motsvarighet till personuppgiftslagen. Det är lite
            anmärkningsvärt med tanke på att EU hade så bråttom att få ut
            direktiven. Men om vi går i bräschen kanske vi kan få EU att ta
            vår modell.
          </note>
          <note>
            För mig är det väsentligt att man tillämpar uppgifter på Internet
            - det jag egentligen vill kalla databastidningar eller webbtidningar
            - som i andra massmedier. Det gör man t.ex. i Tyskland. Där har
            man ett system med ansvarig utgivare, och det tycker jag är någonting
            som Sverige skulle kunna ta fasta på i det fortsatta arbetet.
          </note>
          <note>
            Jag vill också ta upp det som Barbro Hietala
          </note>
          <note>
            Nordlund nämnde när det gällde skadeståndsfrågan.
          </note>
          <note>
            Jag delar den uppfattning som Centern har. Centern och Folkpartiet
            har en gemensam reservation. Vi baserar våra synpunkter också
            på det som har påpekats från Lagrådet, nämligen att för den som
            ska tillämpa lagen är det inte bara bra om det är straffrihet.
            Blir man utsatt för risken att behöva betala skadestånd är det
            ju ett lika stort straff. Det är ett väsentligt straff att man
            får betala skadestånd till någon. Det skapar naturligtvis, precis
            som Lagrådet påpekar, stor osäkerhet hos den som vill gå ut med
            uppgifter. Det är det bakomliggande skälet till att vi tycker
            att skadeståndet ska tas bort. Blir man grovt förtalad får man
            naturligtvis använda sig av förtalslagstiftning och liknande.
          </note>
          <note>
            Anf. 125 BARBRO HIETALA NORD-
          </note>
          <note>
            LUND (s) replik:
          </note>
          <note>
            Fru talman! Först till diskussionen om straffrihet och funderingarna
            om effekten i förslaget. Skadeståndsbestämmelsen är ju inte unik.
            Vi har flera lagstiftningar i vårt land som är utformade på det
            sättet.
          </note>
          <note>
            Vad gäller verkningsgraden kommer det inte att handla om harmlösa
            uppgifter, som vi har pratat om ibland. Det handlar om när den
            enskilde verkligen känner sig kränkt eller har lidit skada. Varför
            ska det här området undantas? Vi måste ju vara överens om att
            en felaktig behandling av personuppgifter kan vara kränkande för
            den enskilde. Det kan också medföra specifika problem där man
            har lidit skada.
          </note>
          <note>
            I vilka andra fall i vår lagstiftning ska den som har orsakat
            en skada eller kränkning slippa att ta ansvar för det? Det tycker
            jag att Helena Bargholtz kan svara på.
          </note>
          <note type="speaker">
            Anf. 126 HELENA BARGHOLTZ (fp) replik:
          </note>
          <note>
            Fru talman! Det ska jag gärna svara på. Om man har åstadkommit
            en allvarlig kränkning ska man självfallet ådömas skadestånd.
            Men i det här fallet handlar det om att regeringen föreslår att
            ringa överträdelse av PUL:s straffbestämmelser ska avkriminaliseras,
            men i gengäld kopplas det till en skadeståndsmöjlighet. Det är
            det jag vänder mig emot. För den enskilde känns det i praktiken
            naturligtvis som om man inte har gjort någon avkriminalisering.
            Det är en invändning jag har.
          </note>
          <note>
            Även om jag vet att det kanske inte precis faller inom de små
            förändringar som ligger inom propositionen vill jag ändå ta upp
            7 §, den s.k. gräddfilen, och svårigheterna att tillämpa den.
            Fru talman, jag undrar om Barbro Hietala Nordlund har några funderingar
            om hur det i praktiken ska tillämpas, för det är ju ett akut problem.
          </note>
          <note>
            Anf. 127 BARBRO HIETALA NORD-
          </note>
          <note>
            LUND (s) replik:
          </note>
          <note>
            Fru talman! Återigen till den första frågan om skadeståndsersättning.
            Faktum är, Helena Bargholtz, att det i direktivet alldeles tydligt
            anges att det ska finnas en sådan sanktion. Och eftersom vi än
            så länge är bundna av direktivet är det naturligtvis regeringens
            ståndpunkt att detta ska vara kvar.
          </note>
          <note>
            Beträffande gräddfilen är den heller inte i sig unik. Yttrandefrihet
            för medier finns ju i grundlagen.
          </note>
          <note>
            Det finns också som en lösning i personuppgiftslagen.
          </note>
          <note>
            Jag tror och hoppas att i det fortsatta arbetet kommer praxis
            och erfarenhet från övriga länder och småningom även rättspraxis
            - för det finns ju egentligen inte heller någon ordentlig sådan
            - att falla ut, och då kommer diskussionen om det som vi i Sverige
            kallar gräddfil att återkomma till oss. Den är det många människor
            som irriterar sig på. Men när personuppgiftslagen kom till stånd
            var det ändå många som såg den som en lösning på ett oerhört komplicerat
            problem som handlade om vår grundlag.
          </note>
          <note type="speaker">
            Anf. 128 ÅSA TORSTENSSON (c) replik:
          </note>
          <note>
            Fru talman! Jag skulle också vilja få ett förtydligande från
            Barbro Hietala Nordlund med anledning av 48 § och begreppet ringa
            brott. Det vore bra om
          </note>
          <note>
            Barbro Hietala Nordlund kunde utveckla svaret ytterligare mot
            bakgrund av det tidigare svaret, just med tanke på frågan om det
            är rimligt att man för yttranden som inte kan leda till påföljder
            faktiskt ska kunna kräva skadestånd. Jag skulle vilja ha ett förtydligande
            och därmed också kunna ringa in vad Barbro Hietala
          </note>
          <note>
            Nordlund ser i begreppet ringa brott.
          </note>
          <note>
            Anf. 129 BARBRO HIETALA NORD-
          </note>
          <note>
            LUND (s) replik:
          </note>
          <note>
            Fru talman! Skadeståndsbestämmelsen innebär att om en enskild
            orsakar skada, genom att t.ex. den personuppgiftsansvarige behandlar
            personuppgifter i strid med personuppgiftslagen, så ska en sådan
            skada ersättas. Behandlingen av personuppgifter om någon annan
            innebär alltid, enligt mitt och regeringens sätt att se det, att
            det finns risk för att informationen kan behandlas på ett sätt
            som leder till intrång i andra personers privata sfär.
          </note>
          <note>
            Behandling av personuppgifter ska därför alltid ske på ett ansvarskännande
            sätt, det kan vi väl vara överens om. Men har man orsakat en skada
            får man ersätta den. Det kan vara ekonomisk skada.
          </note>
          <note>
            Av allmänna principer följer att det är den enskilde som ska
            göra en anmälan. Det kan utgå för kränkning. Felaktig behandling
            kan ibland vara kränkande.
          </note>
          <note>
            Naturligtvis är det inte så, fru talman, som Åsa
          </note>
          <note>
            Torstensson kanske antydde, att kränkningsersättning kan utgå
            för andra överträdelser. Kränkningsersättning kräver att det visas
            i det enskilda fallet att det finns något som är kränkande. Det
            är domstolens sak att bedöma det, precis som i andra sammanhang
            där vi kan fråga oss var gränsen går.
          </note>
          <note>
            I princip borde det inte förekomma när det gäller mindre allvarliga
            överträdelser. Det är självklart, tycker jag, att den som genom
            sitt beteende har orsakat en skada eller en kränkning också ska
            utge ersättning. En befogad motfråga till framför allt Centern
            och Folkpartiet måste vara: I vilka fall ska den som orsakar skada
            inte behöva ersätta en enskild om man kan bevisa att han blivit
            skadad?
          </note>
          <note type="speaker">
            Anf. 130 ÅSA TORSTENSSON (c) replik:
          </note>
          <note>
            Fru talman! Kan Barbro Hietala Nordlund se att det får någon
            praktisk betydelse med den beskrivning som Barbro Hietala Nordlund
            gör? Får det en praktisk betydelse för de människor som i dag
            tvekar att publicera namn på Internet? Vilka effekter blir det
            med den här beskrivningen?
          </note>
          <note>
            Anf. 131 BARBRO HIETALA NORD-
          </note>
          <note>
            LUND (s) replik:
          </note>
          <note>
            Fru talman! Möjligtvis en eftertankens effekt, som
          </note>
          <note>
            Åsa Torstensson också antydde. Den praktiska effekten kan jag
            inte direkt se.
          </note>
          <note>
            Ett av huvudskälen till att det här finns med är att vi känner
            igen det från övrig svensk lagstiftning. Det är inget unikt. Men
            framför allt föreskriver direktivet det. Vi är än i dag bundna
            till direktivets skrivningar i den här frågan.
          </note>
          <note type="speaker">
            Anf. 132 INGER RENÉ (m) replik:
          </note>
          <note>
            Fru talman! Vi har i dag en lag som kan vara till skada för yttrandefriheten.
            Det tror jag att vi alla är överens om. Den kan hämma kreativiteten
            och kreativ samverkan med andra människor, och den är ett bekymmer
            i arbetet när man använder sig av IT och datorer. Detta är vi
            överens om.
          </note>
          <note>
            Vi är också överens om att den modell som vi använder till lagstiftning
            inte är en bra modell. Det redovisade Datalagsutredningen redan
            för två och ett halvt år sedan.
          </note>
          <note>
            Jag har inte heller sett någon remissinstans någonstans uttrycka
            sig på något annat sätt än att man säger att vi måste ha en annan
            modell för lagstiftningen, dvs. att vi måste gå från hanteringsmodell
            till missbruksmodell.
          </note>
          <note>
            Ingen har däremot sagt att detta är ett lätt arbete.
          </note>
          <note>
            Tvärtom säger man att det finns många svårigheter på vägen.
          </note>
          <note>
            Då tycker vi som har reserverat oss i reservation nr 2 att man
            väl får sätta i gång detta arbete omedelbart. Bums, om jag ska
            använda samma vokabulär som Barbro Hietala Nordlund.
          </note>
          <note>
            Det har vi inte sett att regeringen gör. Därför, menar vi, är
            det viktigt att regeringen sätter i gång detta arbete genast.
            När man ska utföra en svår uppgift är det alltid bra att ha ett
            tidsperspektiv. Vi tycker att en lämplig tidpunkt att redovisa
            detta vore när Sverige är ordförande under första perioden 2001.
          </note>
          <note>
            Denna reservation vill sätta en blåslampa på regeringens arbete
            med att förändra lagstiftningen.
          </note>
          <note>
            Anf. 133 BARBRO HIETALA NORD-
          </note>
          <note>
            LUND (s) replik:
          </note>
          <note>
            Fru talman! Den blåslampan på regeringen finns.
          </note>
          <note>
            Regeringen har intensifierat sitt arbete och också tagit ett
            initiativ bland medlemsländerna för den här seminarieserien. Ur
            den kommer det naturligtvis att rinna erfarenheter av tillämpning
            av problem, inte bara svenska utan också från de andra medlemsländerna.
          </note>
          <note>
            Missbruksmodellen har vi alla uttalat som en framtidsmodell som
            vi vill komma fram till. Det är regeringens avsikt att den också
            ska arbetas fram.
          </note>
          <note>
            Ingen har hittills kunnat presentera det. Därför måste det blir
            ett samarbetsprojekt. I seminariearbetet och i de fortsatta kontakterna
            finns den här frågan med. Det kan jag garantera.
          </note>
          <note>
            Blåslampan känner regeringen i allra högsta grad av i den här
            frågan.
          </note>
          <note type="speaker">
            Anf. 134 INGER RENÉ (m) replik:
          </note>
          <note>
            Fru talman! Vi skulle gärna vilja se en tydligare redovisning
            av vad man gör, en tydligare tidsplan.
          </note>
          <note>
            Regeringen skriver t.ex. att det är svårt och besvärligt och
            tar lång tid, men man redovisar inte de steg man har att gå i
            detta arbete.
          </note>
          <note>
            Man säger tvärtom att det är ungefär hälften av
          </note>
          <note>
            EU:s länder som ännu inte har plockat in den här lagstiftningen
            i sin egen lagstiftning. Man verkar vilja vänta på det. Men andra
            länder som har det besvärligt med sin lagstiftning tittar också
            på oss, och kanske väntar tills man får en annan typ av lag innan
            man använder sig av direktiven i sin egen lagstiftning.
          </note>
          <note>
            Jag kan fortfarande inte se annat än att regeringen i det här
            fallet är saktfärdig. Vi tycker att man ska sätta i gång med det
            här arbetet på ett mycket mer kraftfullt sätt, och ha en målsättning
            för när man kan föreslå ändrade direktiv för de övriga EU-länderna.
          </note>
          <note>
            Anf. 135 BARBRO HIETALA NORD-
          </note>
          <note>
            LUND (s) replik:
          </note>
          <note>
            Fru talman! Nu tycker jag att vi strider om påvens skägg eller
            slår in öppna dörrar. Det som skiljer i det som Inger René kallar
            ett snabbt tempo är ungefär sex månader, dvs. ett halvår.
          </note>
          <note>
            Det svenska ordförandeskapet inträffar under det första halvåret
            2001, och kommissionens utvärdering är fastslagen till ett halvår
            senare. Ingen tid däremellan kommer att förspillas i det här arbetet.
          </note>
          <note>
            Den beskrivning som regeringen har gjort, och som jag hänvisade
            till i mitt anförande, tycker jag visar på en tidsplan som är
            realistisk. Det är nog faktiskt så att varje bedömare inser att
            en revidering av direktivet kommer att ske genom att det befintliga
            direktivet gås igenom punkt för punkt. Där måste
          </note>
          <note>
            Sverige lyfta fram de frågor som vi menar ska beaktas.
          </note>
          <note>
            Det duger inte att vi föreslår att direktivet ska göras om efter
            en helt annan modell eftersom den modellen inte finns i sinnevärlden
            i dag. Ingen har presenterat den. Det här måste ske i samarbete.
            Här ligger Sverige i täten.
          </note>
          <note>
            Jag tycker att vi faktiskt kan låta oss nöja med att vara realistiska
            här i kammaren, inte bara stora visionärer.
          </note>
          <note type="speaker">
            Anf. 136 MATS EINARSSON (v):
          </note>
          <note>
            Fru talman! Det finns i vissa kretsar föreställningen att PUL
            är resultatet av en konspiration mot offentlighetsprincip och
            yttrandefrihet. Om det vore så väl, höll jag på att säga. En sådan
            sammansvärjning mot det fria ordet skulle ju kunna identifieras,
            isoleras och - det är jag övertygad om - besegras.
          </note>
          <note>
            Tyvärr är nog saken lite mer komplicerad än så.
          </note>
          <note>
            Det handlar inte bara om EU-byråkratins outgrundliga inre logik.
            Jag kanske återkommer till den saken.
          </note>
          <note>
            Debatten om PUL har ju framför allt handlat om
          </note>
          <note>
            § 33. Där står det att det är förbjudet att till tredje land
            överföra personuppgifter som är under behandling. Förbudet gäller
            också överföring av personuppgifter för behandling i tredje land.
          </note>
          <note>
            Personuppgifter är t.ex. ett namn. Behandling av personuppgifter
            är t.ex. att skriva namnet i ett ordbehandlingsprogram. Överföring
            till tredje land är att publicera namnet på en hemsida på Internet.
          </note>
          <note>
            Om jag alltså lägger upp en hemsida vars enda innehåll är orden:
            Birgitta Dahl är talman, har jag enligt
          </note>
          <note>
            PUL begått ett brott, om jag inte har bett om Birgittas tillstånd.
          </note>
          <note>
            Detta är uppenbart orimligt. Denna orimlighet är ett resultat
            av ett EG-direktiv från 1995 som vi, till skillnad från de flesta
            andra länder, har implementerat i tid.
          </note>
          <note>
            Man kan spekulera om hur man ska tolka att det här direktivet
            finns.
          </note>
          <note>
            Det skulle kunna vara så att EU, i det här fallet
          </note>
          <note>
            EU-parlamentet och rådet, vill försvåra användningen av Internet.
            Eller att EU anser att personuppgifter på
          </note>
          <note>
            Internet i och för sig ska vara förbjudna, men inte förväntar
            sig att någon ska följa lagen. Eller att EU
          </note>
          <note>
            skrev fel, och inte upptäckte felet i tid. Eller att EU
          </note>
          <note>
            inte visste vad Internet och hemsidor var.
          </note>
          <note>
            Var och en må fundera över vilket alternativ som är troligast.
            Oavsett vad man kommer fram till är det inte särskilt lugnande.
          </note>
          <note>
            Fru talman! Det är vanligt att man kritiserar lagstiftning för
            att vara tandlös. I det här fallet har kritiken varit den motsatta.
            Regeringen och KU har med gemensamma ansträngningar filat ned
            PUL-tänderna till tandköttet och gjort en del tillägg i § 33 som
            jag inte ska upprepa här.
          </note>
          <note>
            Då kommer man in på den lilla frågan vad som är en adekvat skyddsnivå,
            som det talas om i den nya lydelsen. Ja, propositionens och lagtextens
            svar på det är att det beror på. I betänkandet på s. 5 redovisas
            resonemanget i propositionen. Man säger att Internet är överföring
            till länder utan skyddsregler i vissa fall.
          </note>
          <note>
            Men eftersom det är okej att sprida dessa namnuppgifter inom
            EU- och EES-området till hundratusentals, för att inte säga hundratals
            miljoner, människor förefaller det meningslöst att begränsa spridningen
            ytterligare. Det går för övrigt inte, för det finns inget
          </note>
          <note>
            Internet bara för EU-EES-området.
          </note>
          <note>
            Propositionen landar då på detta, enligt betänkandet: "I sådana
            situationer kan det ofta anses finnas adekvat skyddsnivå i ett
            tredje land, trots en total avsaknad av skyddsregler, helt enkelt
            därför att något skydd inte är nödvändigt eller inte skulle ha
            någon reell effekt."
          </note>
          <note>
            Detta är strålande. Det är kanske något oortodoxt som lagstiftningsteknik,
            men onekligen kreativt. Det är en seger för förnuftet, om än inte
            för juridikens estetiska kvaliteter.
          </note>
          <note>
            Jag sade inledningsvis att jag inte tror på någon konspiration
            mot yttrandefriheten. Det här handlar i grunden inte om korkade
            EG-direktiv, även om det ställer till en del problem, utan det
            handlar om en reell konflikt mellan å ena sidan yttrandefrihet
            och offentlighet och å andra sidan personlig integritet - en konflikt
            där balanspunkten har placerats olika i olika länder och i olika
            politiska kulturer. EU-
          </note>
          <note>
            medlemskapet skärper den här konflikten och gör det än viktigare
            för oss att försvara öppenhetens principer.
          </note>
          <note>
            Jag kan inte låta bli att kort kommentera det Helena Bargholtz
            sade, att när den svenska grundlagen kommer i konflikt med EG-rätten
            ska vi försvara grundlagen och inte böja oss. Nej, det ska vi
            inte. Det tycker inte heller vi i Vänsterpartiet. För att undvika
            den konflikten sade vi nej till EU-medlemskapet, till skillnad
            från Folkpartiet, som sade ja till att svensk grundlag skulle
            underordnas EG-rätten. Jag ska inte dra det där om vad det innebär
            att vara liberal, men det skulle onekligen ha passat i det här
            sammanhanget.
          </note>
          <note>
            Förutom konflikten mellan personlig integritet och yttrandefrihet
            kommer den tekniska utvecklingen på medieområdet att skapa orimliga
            juridiska konsekvenser snabbare än vi som lagstiftare hinner med.
          </note>
          <note>
            Därför är också Mediegrundlagsutredningens arbete av mycket stor
            betydelse i det här sammanhanget.
          </note>
          <note>
            KU har sedan förra hösten flera gånger behandlat
          </note>
          <note>
            PUL-frågan. Vi har i politisk enighet noterat problemen, och
            vi har anvisat vägar för en lösning. Vi har vänligt men bestämt
            manat på regeringen i frågan.
          </note>
          <note>
            Regeringen har självfallet lyssnat till utskottet - något annat
            vore otänkbart. Det föreliggande lagförslaget är ett resultat.
            Arbetet inom EU för en förändring av direktivet redovisas i betänkandet.
            Barbro Hietala
          </note>
          <note>
            Nordlund har också redovisat det, och det är ett annat resultat.
          </note>
          <note>
            Mot den bakgrunden finns det enligt vår mening inte några skäl
            att ytterligare uppfostra regeringen.
          </note>
          <note>
            Därför kan vi med mycket gott samvete, men i medvetande om att
            det här arbetet inte är slutfört, yrka bifall till utskottets
            hemställan i betänkande KU7.
          </note>
          <note type="speaker">
            Anf. 137 HELENA BARGHOLTZ (fp):
          </note>
          <note>
            Fru talman! Jag vill bara kort säga till Mats Einarsson, som
            utmanade mig i sitt inlägg, att det väl är jättebra att Sverige
            nu är med i EU. Det ger oss möjlighet att påverka det lagstiftningsinitiativ
            som har kommit från EU i en riktning som vi tycker passar svensk
            lagstiftning. Jag är övertygad om att EU
          </note>
          <note>
            kommer att tycka som vi så småningom. Om vi stod utanför EU hade
            vi inte haft möjlighet till detta.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.54 på förslag av talmannen att ajournera
            förhandlingarna till kl. 16.00 då dagens votering skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            Beslut
          </note>
          <note>
            KU7 Personuppgiftslagens överföringsregler
          </note>
          <note>
            Mom. 4 (EG-direktivet)
          </note>
          <note>
            1. utskottet
          </note>
          <note>
            2. res. 2 (m, c, fp, mp)
          </note>
          <note>
            Votering:
          </note>
          <note>
            185 för utskottet
          </note>
          <note>
            112 för res. 2
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 34 v, 37 kd
          </note>
          <note>
            För res. 2: 69 m, 1 kd, 14 c, 14 fp, 14 mp
          </note>
          <note>
            Frånvarande: 17 s, 13 m, 9 v, 4 kd, 4 c, 3 fp, 2 mp
          </note>
          <note>
            Andre vice talman Eva Zetterberg (v) anmälde att hon avsett att
            rösta ja men markerats som frånvarande.
          </note>
          <note>
            Mom. 5 (översyn av personuppgiftslagen)
          </note>
          <note>
            1. utskottet
          </note>
          <note>
            2. res. 3 (mp, c, fp)
          </note>
          <note>
            Votering:
          </note>
          <note>
            254 för utskottet
          </note>
          <note>
            41 för res. 3
          </note>
          <note>
            1 avstod
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 68 m, 34 v, 38 kd
          </note>
          <note>
            För res. 3: 14 c, 13 fp, 14 mp
          </note>
          <note>
            Avstod: 1 fp
          </note>
          <note>
            Frånvarande: 17 s, 14 m, 9 v, 4 kd, 4 c, 3 fp, 2 mp
          </note>
          <note>
            Andre vice talman Eva Zetterberg (v) anmälde att hon avsett att
            rösta ja men markerats som frånvarande.
          </note>
          <note>
            Karl-Göran Biörsmark (fp) anmälde att han avsett att rösta nej
            men markerats ha avstått från att rösta.
          </note>
          <note>
            Mom. 6 (yttrandefriheten)
          </note>
          <note>
            1. utskottet
          </note>
          <note>
            2. res. 4 (fp, c)
          </note>
          <note>
            Votering:
          </note>
          <note>
            256 för utskottet
          </note>
          <note>
            27 för res. 4
          </note>
          <note>
            12 avstod
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 68 m, 34 v, 38 kd, 2 mp
          </note>
          <note>
            För res. 4: 13 c, 14 fp
          </note>
          <note>
            Avstod: 12 mp
          </note>
          <note>
            Frånvarande: 17 s, 14 m, 9 v, 4 kd, 5 c, 3 fp, 2 mp
          </note>
          <note>
            Andre vice talman Eva Zetterberg (v) anmälde att hon avsett att
            rösta ja men markerats som frånvarande.
          </note>
          <note>
            Mom. 7 (sekretesslagen)
          </note>
          <note>
            1. utskottet
          </note>
          <note>
            2. res. 5 (fp, c)
          </note>
          <note>
            Votering:
          </note>
          <note>
            269 för utskottet
          </note>
          <note>
            28 för res. 5
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 69 m, 34 v, 38 kd, 14 mp
          </note>
          <note>
            För res. 5: 14 c, 14 fp
          </note>
          <note>
            Frånvarande: 17 s, 13 m, 9 v, 4 kd, 4 c, 3 fp, 2 mp
          </note>
          <note>
            Andre vice talman Eva Zetterberg (v) anmälde att hon avsett att
            rösta ja men markerats som frånvarande.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om uppskjuten votering
          </note>
          <note>
            Kammaren beslutade på förslag av andre vice talmannen att återstående
            ärenden på dagens föredragningslista fick avgöras i ett sammanhang
            vid arbetsplenum onsdagen den 1 december.
          </note>
          <note>
            7 § En idrottspolitik för 2000-talet - folkhälsa, folkrörelse
            och underhållning, m.m.
          </note>
          <note>
            Föredrogs kulturutskottets betänkande 1999/2000:KrU3
          </note>
          <note>
            En idrottspolitik för 2000-talet - folkhälsa, folkrörelse och
            underhållning, m.m. (prop. 1998/99:107
          </note>
          <note>
            och 1998/99:104 delvis)
          </note>
          <note type="speaker">
            Anf. 138 ROY HANSSON (m):
          </note>
          <note>
            Fru talman! Inledningsvis vill jag säga att det är självklart
            att jag står bakom alla Moderata samlingspartiets reservationer,
            men för tids vinnande yrkar jag bifall till enbart reservation
            1.
          </note>
          <note>
            Beslutet som riksdagen nu ska fatta om idrottspolitik är ett
            viktigt beslut som berör många människor.
          </note>
          <note>
            Idrott är en samhällsfunktion som är viktig för alla, från elitidrottaren
            till knatteidrottaren. Detta gäller inte minst idrott och fysisk
            rörelse i skolan.
          </note>
          <note>
            En grupp medborgare som jag särskilt vill omnämna är våra idrottsledare.
            Det är många tusen personer som arbetar ideellt tusentals timmar
            varje år.
          </note>
          <note>
            Jag tror att vi är överens om att utan dessa ledarinsatser vore
            vår idrott av mycket mindre omfattning och av en helt annan karaktär.
            Jag vill därför inledningsvis rikta ett tack till alla våra idrottsledare
            för den insats de gör för svensk idrott. Det gäller alla från
            funktionärer och tjänstemän i Riksidrottsförbundet till ledaren
            för knattelaget i bostadsområdet.
          </note>
          <note>
            Det är viktigt för idrottens självständiga ställning att ge idrotten
            och våra idrottsledare möjlighet att fullt ut besluta om idrottens
            angelägenheter. Politiken ska skapa möjligheter för idrotten,
            men det är idrotten själv som ska ha ansvaret för genomförandet.
            Inom idrottsrörelsen finns kunskapen, och där är det möjligt att
            fatta framsynta beslut.
          </note>
          <note>
            Fru talman! Jag kommer nu att beröra det som behandlas i föreliggande
            betänkande.
          </note>
          <note>
            Dopning är en avart som idrotten måste komma till rätta med.
            Jag har den uppfattningen att Sverige är ett föregångsland när
            det gäller att bekämpa dopningen. Det är ytterst beklagligt att
            en väl fungerande verksamhet har varit hotad på grund av att regeringen
            tydligen inte tagit denna fråga på allvar, trots att såväl idrotten
            som Idrottsutredningen uppmärksammat förhållandena.
          </note>
          <note>
            Moderata samlingspartiet och andra partier har motionerat om
            att säkerställa arbetet mot dopning med anledning av att regeringen
            avfärdat dopningsfrågan på en halv sida i propositionen, med hänvisning
            till att polisen skulle anlita expertis för att analysera prover
            vid misstanke om brott.
          </note>
          <note>
            Naturligtvis var det inte en framkomlig väg, och det är bra att
            regeringen nu har lyssnat till idrottsrörelsen och motionärerna
            och kommit med ett förslag i frågan.
          </note>
          <note>
            Den senfärdighet som regeringen har visat i denna fråga är anmärkningsvärd.
            Det stod redan i maj i år klart att det måste vidtas någon åtgärd.
            När frågan behandlades i kulturutskottet för några veckor sedan
            fanns det inget annat att utgå från än det som en minister hade
            sagt på en presskonferens. Det heter därför i betänkandet "att
            kulturutskottet har erfarit" att regeringen avser att avsätta
            ytterligare medel.
          </note>
          <note>
            Av betänkandet framgår inte tydligt om det är fråga om en långsiktig
            lösning av dopningfrågan. Moderata samlingspartiet har därför
            tillsammans med andra partier i ett särskilt yttrande framhållit
            vikten av att denna finansiering ska vara långsiktig.
          </note>
          <note>
            Fri talman! För att ge idrotten så stort självbestämmande som
            möjligt är det viktigt att idrottens egenfinansiering kan öka.
            Det är särskilt viktigt nu då stödet från kommuner och landsting
            tycks minska.
          </note>
          <note>
            Det kan ske genom att idrotten får större andel av spelmarknaden
            och möjlighet att överta idrottshallar liksom genom att skatteregler
            ses över. Jag vill dock understryka att det även framöver måste
            finnas en generös statlig finansiering som säkerställer en fortsatt
            bra idrottsverksamhet i Sverige. Denna generositet var tydlig
            under den tid då regeringsansvaret ålåg den borgerliga regeringen.
          </note>
          <note>
            Fru talman! En del av idrottens egenfinansiering kan ordnas genom
            ökning av idrottens andel av den svenska spel- och lotterimarknaden.
            Vi ser en besvärande tendens att idrottens och andra ideella organisationers
            andel av den svenska spelmarknaden under lång tid minskat. Eftersom
            spelmarknaden omsätter mycket pengar, blir det en dramatisk minskning
            i kronor räknat. Om vi anser att idrotten är viktig och vi tycker
            att idrotten ska vara självständig, gäller det att agera så att
            idrottens andel av spelmarknaden ökar och inte minskar.
          </note>
          <note>
            Det finns en skillnad mellan den nuvarande regeringspolitiken
            och den politik som drevs före 1994.
          </note>
          <note>
            Jag hoppas att den nu pågående Lotteriutredningen kommer fram
            med förslag som går i riktning mot att idrottens andel av den
            svenska spelmarknaden ökar.
          </note>
          <note>
            Det är vidare viktigt att andelen tillåts öka på idrottens villkor
            och att beslut i denna fråga inte i onödan styrs av politiska
            överväganden. Jag ser med spänning fram mot kommande förslag på
            detta område.
          </note>
          <note>
            Fru talman! Det är viktigt att vi inte i detta sammanhang glömmer
            bort handikappidrottens möjlighet att få del av spelmarknaden,
            såsom framhålls i motion
          </note>
          <note>
            Kr519.
          </note>
          <note>
            Jag beklagar att idrottsrörelsen och andra ideella organisationer
            har fått vänta på utlovade pengar från automatmarknaden. I en
            förstudie daterad den 8 november 1999 om spel- och lotteriverksamheten
            i
          </note>
          <note>
            Sverige är riksdagens revisorer starkt kritiska till regeringens
            sätt att handha denna fråga. Det är inte rimligt att det har gått
            tre år innan vinstdelningssystemet har börjat fungera. När nu
            utlovade pengar till idrotten kommer är det bra. Bättre hade naturligtvis
            varit om riksdagen i sitt beslut i maj hade säkerställt att föreningslivet
            skulle få tillstånden till dessa spelformer.
          </note>
          <note>
            Jag hoppas att den nu pågående Lotteriutredningen diskuterar
            dessa frågor förutsättningslöst med idrottsrörelsen, så att denna
            och andra folkrörelser får möjlighet att bli än större aktörer
            på den svenska spelmarknaden. Jag hoppas också att det åter ska
            bli möjligt att ta upp frågan om huvudmannaskapet för automatspel.
            Jag ser fram emot att man ska se mera välvilligt på ökade möjligheter
            för idrotten att pröva nya lotteriformer och delta i lämpliga
            internationella spelformer. Jag emotser dessutom att anslaget
            från
          </note>
          <note>
            Svenska Spel säkerställs till en årlig nivå som väl överskrider
            överskottet från värdeautomatsmarknaden.
          </note>
          <note>
            Fru talman! Det som kanske upprör mig mest i propositionen och
            i utskottets majoritetstext är att vår elitidrott avfärdas med
            beteckningen underhållningsidrott. Jag tycker att detta uttryck
            är felaktigt.
          </note>
          <note>
            Det är viktigt att vi i Sverige har en elitidrott som hävdar
            sig väl internationellt.
          </note>
          <note>
            Vi minns alla vår nationella stolthet när Ingemar
          </note>
          <note>
            Stenmark och Björn Borg var i världstopp. Visst känner vi också
            stolthet när vårt landslag i fotboll nu har gått till EM-slutspel.
          </note>
          <note>
            Våra elitidrottskvinnor och elitidrottsmän är därutöver goda
            förebilder för våra idrottare, små som stora, att efterlikna inom
            idrotten och som samhällsmedborgare. Det måste det vara fel att
            den seriösa satsning som många kvinnor och män gör för att nå
            eliten på internationell och nationell nivå ska föras in under
            begreppet underhållningsidrott.
          </note>
          <note>
            Det finns därtill en diskussion om att idrotten ska svara för
            en ökad andel av kostnaden för övervakning och ordningshållning
            vid idrottsarrangemang.
          </note>
          <note>
            Låt mig först klara ut att det redan i dag är så att idrottsarrangören
            står för dessa kostnader på idrottsarenan. Det tycker jag också
            är rätt och rimligt. Men det är inte lika rimligt att en idrottsarrangör
            ska åläggas att upprätthålla ordningen i samhället. Det måste
            vara en uppgift för polisen dels att bedöma behovet, dels att
            genomföra övervakningen och ordningshållningen. Införs en ordning
            där idrottsarrangören åläggs kostnaden för detta ser jag svårigheter
            uppstå:
          </note>
          <note>
            Vem ska bedöma behovet? Vem avgör om det råder oenighet mellan
            polisen och idrottsarrangören?
          </note>
          <note>
            När anses en insats vara avslutad?
          </note>
          <note>
            Till detta kommer en viktig principfråga, nämligen om det ska
            vara möjligt att "köpa" ett polisskydd eller en polisinsats i
            vårt samhälle.
          </note>
          <note>
            Fru talman! Det kan uppkomma ett läge där polismyndigheten bedömer
            att ett insatsbehov finns. En liten fattig klubb kanske inte har
            ekonomiska möjligheter att uppfylla detta, vilket innebär att
            arrangemanget i fråga inte kan genomföras. En stor och rik klubb
            kan däremot utan vidare betala kostnaden. Vi har alltså ett tillstånd
            där det går att påverka polisinsatser.
          </note>
          <note>
            Jag anser att den nuvarande ordningen är bra, och samarbetet
            mellan idrotten och polisen bör fortsätta att utvecklas. De oklarheter
            som nu råder mellan idrotten och polisen torde vara möjliga reda
            ut. Detta har enligt min uppfattning inte att göra med om en klubb
            vill välja bolagsform för sin verksamhet eller som hittills genomför
            den som ideell förening.
          </note>
          <note>
            Fru talman! Vad gäller forskning inom idrottsområdet anser Moderata
            samlingspartiet att det för idrotten bör finnas ett enda forskningsstödjande
            organ med en tydlig och stark organisation och att det bör disponera
            erforderliga medel härför. Huvudansvaret för idrottsforskning
            bör mot denna bakgrund flyttas från Centrum för idrottsforskning
            till en organisation närmare idrotten, t.ex. Idrottshögskolan
            i Stockholm.
          </note>
          <note>
            För att säkerställa att idrottsforskningen blir internationellt
            konkurrenskraftig är det av vikt att den kompetens som finns inom
            idrottsforskningen tas till vara och att idrottsforskningen inte
            marginaliseras.
          </note>
          <note>
            Fru talman! Moderata samlingspartiet anser att det är bra om
            stora internationella mästerskap förläggs till Sverige. Det ökar
            intresset för idrotten hos hos våra medborgare och ger Sverige
            ökade möjligheter på det internationella planet. Det senare är
            bra för hela samhället både vad gäller vår internationella roll
            och vad gäller exportmöjligheter för våra företag.
          </note>
          <note>
            Det har hitintills, bortsett från 1912, inte lyckats att få olympiska
            spel till Sverige, men jag hoppas att det ska bli fler ansökningar
            i framtiden och att det då ska bli möjligt att få gehör för en
            ansökan från Sverige.
          </note>
          <note>
            Fru talman! Nu över till idrotten i skolan. En viktig uppgift
            för skolan är att ge alla barn och ungdomar ett positivt budskap
            om motionens och den fysiska aktivitetens betydelse, bl.a. som
            en allmän samhällsfostran. Idrottsundervisningen ska inte bara
            ge tillfälle till fysisk aktivitet utan även ge tillfälle att
            prova på ett brett spektrum av idrottsaktiviteter för att ge impuls
            för fortsatt idrottande och fysisk aktivitet.
          </note>
          <note>
            Ett bra sätt att genomföra detta är att samarbeta med idrottsföreningar
            och våra idrottsledare. Detta har hitintills utnyttjats dåligt.
            Vidare måste undervisningen utformas så att fysisk aktivitet ingår
            som en naturlig del i undervisningen.
          </note>
          <note>
            För att en elitsatsning ska lyckas krävs att satsande ungdomar
            får möjlighet till viss anpassning i skolan. Det kan t.ex. gälla
            ett extra år i gymnasieskolan.
          </note>
          <note>
            Detta har Moderata samlingspartiet utvecklat i ett särskilt yttrande.
          </note>
          <note>
            Fru talman! Jag kommer så till den s.k. TV-listan.
          </note>
          <note>
            Det är viktigt att regering och riksdag slår vakt om idrottens
            självständighet. Riksdagen behandlade tidigare i år den s.k. TV-listan.
          </note>
          <note>
            Naturligtvis borde riksdagen helt avvisat regeringens förslag.
            Det borde vara självklart att rättigheter till ett arrangemang
            tillhör arrangören helt och fullt. De intäkter som idrotten får
            genom försäljning av TV-rättigheter gynnar direkt barn- och ungdomsidrotten.
            Riksdagsbeslutet undanröjde de värsta avarterna i förslaget. Men
            kvar står att regeringen ansåg och möjligen fortfarande anser
            att idrottsarrangemang är eller var någon form av allmän egendom.
          </note>
          <note>
            Kanske kan ministern i dag ge sin syn på detta.
          </note>
          <note>
            Det vore i så fall bra och välgörande. Våra idrottsledare gjorde
            en bra insats för att tydliggöra konsekvenserna om förslaget fullt
            ut fått gehör i riksdagen.
          </note>
          <note>
            Även detta har Moderata samlingspartiet utvecklat i ett särskilt
            yttrande.
          </note>
          <note>
            Fru talman! Vad gäller professionell boxning efterlyses en utredning
            i reservation 16, och en del av mina partikamrater kommer att
            stödja denna reservation.
          </note>
          <note>
            Fru talman! Avslutningsvis ska jag något ta upp idrottens beskattning.
            Det är viktigt att det finns tydliga regler på skatteområdet för
            idrotten. I dag upplever man att det finns brister i regelverket.
            Vi hoppas att regeringen snarast återkommer med förslag som fyller
            de krav som idrotten har rätt att kräva.
          </note>
          <note>
            En del av detta är att idrotten uppfattar att det inte finns
            rättvisa konkurrensförhållanden mellan idrottsföreningar och kommunal
            verksamhet. En idrottsförening som driver en idrottsplats eller
            en idrottshall belastas med mervärdesskatt medan denna kostnad
            inte finns om en kommun driver samma idrottshall eller idrottsanläggning.
          </note>
          <note>
            Det borde vidare ske en översyn av skattesystemet för våra elitidrottare.
            Det är under kort tid idrottsutövaren har möjlighet att tjäna
            pengar. Med det skattesystem som finns i Sverige blir beskattningen
            orimligt hög. Många idrottsmän och idrottskvinnor väljer att bosätta
            sig utomlands. Det är i och för sig högst förståeligt. Det visar
            på att det är något som är felaktigt vad gäller beskattningen
            av våra idrottsutövare.
          </note>
          <note>
            En skattefråga som med det snaraste måste få en lösning är mervärdesskatt
            vid spelarövergångar. Sker övergången mellan klubbar som drivs
            som aktiebolag är det inga bekymmer. Är däremot den klubb som
            tar emot spelaren en ideell förening måste mervärdesskatt tas
            ut. Jag hoppas att denna fråga får en snar lösning. Mer om detta
            finns i reservation 17.
          </note>
          <note>
            Reklamskatten är en annan skatt som med det snaraste måste avskaffas.
            Det är en skatt som direkt drabbar idrottens ekonomi och är felaktig
            ur konkurrensneutralitetssynpunkt. Det råder dessutom tveksamhet
            om denna skatt är förenlig med EG-rätten.
          </note>
          <note>
            Förändring av idrottens skatteregler är ett sätt att stärka idrottens
            ekonomiska förutsättningar. Menar vi allvar med att stärka idrottens
            ekonomi och har en vilja att ge idrotten så stort självbestämmande
            som möjligt är det ett bra sätt att se över beskattningen av idrotten.
          </note>
          <note>
            Fru talman! Avslutningsvis önskar jag idrotten all framgång.
            Idrotten är bra för Sverige och medborgarna i Sverige.
          </note>
          <note type="speaker">
            Anf. 139 PETER PEDERSEN (v):
          </note>
          <note>
            Fru talman! Socialdemokraterna, Vänsterpartiet och Miljöpartiet
            har i ett samarbete tagit fram propositionen om en idrottspolitik
            för 2000-talet. Jag vill för Vänsterpartiets räkning tacka ansvarigt
            statsråd
          </note>
          <note>
            Ulrica Messing och de två samarbetspartierna Socialdemokraterna
            och Miljöpartiet för ett trevligt och positivt samarbete.
          </note>
          <note>
            Vid kulturutskottets behandling av föreliggande betänkande har
            Vänsterpartiet ställt sig bakom majoritetstexten. Jag vill därför
            yrka bifall till kulturutskottets hemställan avseende den del
            av betänkande
          </note>
          <note>
            KrU3 som handlar om den idrottspolitiska propositionen och avslag
            på alla reservationer som gäller samma proposition.
          </note>
          <note>
            Som enskild ledamot yrkar jag däremot bifall till reservation
            16 med krav på en utredning rörande svensk proffsboxning. Till
            detta återkommer jag senare i mitt anförande.
          </note>
          <note>
            Fru talman! Idrotten är Sveriges största folkrörelse. Idrotten
            visar en stor bredd med ett stort antal olika idrottsgrenar i
            lag eller individuellt där vissa har sitt ursprung långt tillbaka
            i tiden medan andra är relativt nya. Idrott kan utövas på motionsnivå
            men också som toppidrott.
          </note>
          <note>
            Idrott har många fördelar. Den bidrar t.ex. till den god folkhälsa,
            kamratskap, gemenskap och är för många också ett rent nöje att
            ägna sig åt eller titta på.
          </note>
          <note>
            Men det finns också problem. Det gäller t.ex. dopning, kommersialism
            och utslagning. Idrotten speglar i högsta grad det samhälle i
            vilket den verkar och dess problem, och även samhälleliga problem.
          </note>
          <note>
            Mycket har förstås hänt sedan den senaste idrottspropositionen
            kom för ungefär 30 år sedan. Det är därför i hög grad välkommet
            med en idrottspolitik för 2000-talets början.
          </note>
          <note>
            Fru talman! Idrottspropositionen slår fast tre grundstenar för
            den nationella idrottspolitiken. Här betonas att den svenska idrottsrörelsen
            är fri och självständig. Det är en viktig markering. Vidare poängteras
            det ideella engagemanget, en god etik, lika förutsättningar att
            utöva idrott oavsett kön, ålder eller social bakgrund samt att
            den s.k. underhållningsidrotten som konkurrerar med annan underhållning
            ska bedrivas utan offentliga subventioner.
          </note>
          <note>
            Det framgår tydligt av propositionen att det inte är aktuellt
            med någon särbehandling av aktiebolag som bedriver idrottsverksamhet.
            Jag har där en liten kommentar till föregående talare Roy Hansson,
            om jag uppfattade honom rätt. Jag fick intrycket att han menade
            att idrottsföreningar i dag betalar kostnaderna för att upprätthålla
            ordningen på idrottsarenorna. Det anser jag inte är fallet.
          </note>
          <note>
            Det man betalar för är vanliga väktare som finns på arenorna
            som ordningsvakter. Kostnaderna för de polisinsatser som ibland
            krävs - vilket jag kan vittna om som tidigare ordförande i en
            allsvensk fotbollsförening, då jag varit med om att man fått ta
            in polis för att behålla ordningen - belastar inte idrottsföreningen
            utan skattekollektivet. Om man bolagiserar verksamheten är det
            rimligt att man också tar de negativa konsekvenserna, t.ex. att
            man får stå för en större del av kostnaderna i samband med olika
            arrangemang.
          </note>
          <note>
            Fru talman! De oklarheter som tidigare fanns i propositionen
            rörande finansieringen av det värdefulla antidopningsarbetet vid
            dopningslaboratoriet i
          </note>
          <note>
            Huddinge och den s.k. dopningsjouren är nu lösta genom att regeringen
            avser att avsätta extra medel. Vi finner det positivt att det
            har tillkommit ett eget anslag direkt riktat till den s.k. främjandeverksamheten.
          </note>
          <note>
            Vi vill liksom utskottet betona vikten av en självständig idrottsrörelse
            som har en egenfinansiering och möjligheter att få intäkter från
            flera olika håll. Jag väljer här att citera från en annan proposition
            som vi ska diskutera senare, nämligen propositionen På ungdomars
            villkor. Där står följande: "Endast genom att själv skapa sin
            ekonomiska bas kan idrottsrörelsens självständighet och oberoende
            säkerställas. Idrotten får därför inte riskera att bli beroende
            av intäkter från privat näringsliv eller kommersiell verksamhet.
            Det offentliga stödet har en grundläggande betydelse, men inte
            heller detta får idrotten bli ensidigt beroende av."
          </note>
          <note>
            När det gäller idrotten och skattelagstiftningen konstaterar
            vi att det pågår ett arbete i Regeringskansliet med att utreda
            detta. Det finns också en särskild utredare som har i uppdrag
            att se över hur föreningslivets ställning på den svenska spel-
            och lotterimarknaden ska stärkas. Båda dessa utredningar ska komma
            oss till handa, om jag har uppfattat det hela rätt, någon gång
            i december. Det är möjligt att de finns på bordet. Jag har inte
            sett dem ännu, men de är åtminstone på gång.
          </note>
          <note>
            Fru talman! Det är ingen hemlighet att Vänsterpartiet var mycket
            negativt till beslutet att tillåta internationella kasinon i Sverige.
            Vi var också negativa till utplacering av s.k. värdeautomater.
            Vi fick dock inget gehör för våra synpunkter. En stor del av finansieringen
            av barn- och ungdomsverksamhet inom idrotten, vilket framgår av
            idrottspropositionen, kommer att härröra från överskott från de
            värdeautomater som AB Svenska Spel har koncession på.
          </note>
          <note>
            Det är ungefär 200 miljoner som kommer till barn- och ungdomsverksamheten
            inom idrottssfären.
          </note>
          <note>
            Vänsterpartiet menar fortfarande att denna koppling mellan spel
            på värdeautomater, med risk för många människor att utveckla ett
            spelberoende, och finansiering av barn- och ungdomsverksamheten
            är olycklig.
          </note>
          <note>
            Fru talman! Sammantaget konstaterar vi att den idrottspolitiska
            propositionen definierar det inbördes förhållandet mellan en självständig
            idrottsrörelse, som sätter upp egna mål för verksamheten, och
            staten, som endast anger de syften som staten har med sin bidragsgivning.
            Det tycker vi är fullt rimligt.
          </note>
          <note>
            Propositionen lyfter fram idrottens stora möjligheter i integrationsarbetet,
            att idrottspolitiken syftar till jämställdhet och jämlikhet, vikten
            av rörelse i skolarbetet och vikten av en samhällsplanering som
            möjliggör och stimulerar till rörelse. Det är viktigt att det
            finns grönområden, fria ytor och kretsloppsanpassade anläggningar
            som gör det möjligt för människor i alla åldrar att kunna motionera
            utan hinder såväl utomhus som inomhus. Även funktionshindrade
            ska förstås ha möjligheter att få tillgång till lämpliga lokaler.
            Detta om idrottspropositionen.
          </note>
          <note>
            Fru talman! Nu vill jag gå över till behovet av en ny allsidig
            utredning som ser över det svenska proffsboxningsförbudet. Boxningssporten
            i allmänhet och proffsboxningen i synnerhet har debatterats relativt
            flitigt här i Sveriges riksdag. Jag tror att första gången var
            år 1913. Efter många debatter lades det fram ett lagförslag år
            1969 av den socialdemokratiska regeringen. Det var en proposition
            med ett förslag att i lag förbjuda professionell boxning i Sverige.
            Förbudet kom att gälla alla former av tävlings-, uppvisningsoch
            träningsboxning eller sparringträning, som det brukar kallas.
            Det senare syftade sannolikt till att göra det svårare för svenska
            proffsboxare att delta i utländska proffsgalor. Lagen om förbud
            mot svensk proffsboxning trädde i kraft den 1 januari 1970. I
            föreliggande betänkande redovisas den tidens argument för förbudet:
          </note>
          <note>
            Den professionella boxningen ansågs farligare än amatörboxningen.
            De medicinska skadeverkningarna var enligt den dåvarande departementschefen
            av sådan art att proffsboxningen från medicinsk synpunkt inte
            längre kunde godtas i sin dåvarande form.
          </note>
          <note>
            Mycket har hänt under de ca 30 år som har gått sedan förbudet
            trädde i kraft, något som det ansvariga statsrådet, Ulrica Messing,
            åtminstone delvis bekräftade i en interpellationsdebatt den 26
            oktober i år. Jag citerar: "Samtidigt har stora förändringar skett
            i vårt samhälle under de senaste 30 åren, och vissa tidigare argument
            för ett förbud kan i dag ifrågasättas." Statsrådet Messing betonade
            dock "att det utredningsunderlag beträffande proffsboxningens
            medicinska skadeverkningar som låg till grund för beslutet om
            förbud år 1969 väger lika tungt i dag." Statsrådet
          </note>
          <note>
            Messing konstaterar, med hänvisning till den utredning som låg
            till grund för beslutet "att det inte alltid är farligast att
            få en knockout på en match. Det är farligt i sig, men inte bara
            det, utan det är antalet slag som man får mot huvudet, där varje
            slag i sig innebär en rubbning eller en skakning på hjärnan."
            Vidare kom hon med ett konstaterande som jag menar stöder motionens
            rimliga krav på en ny utredning: "Vilka konsekvenserna av det
            är exakt vet jag inte, eftersom någon stor ny undersökning inte
            har gjorts sedan förbudet infördes."
          </note>
          <note>
            Fru talman! Jag kan konstatera att statsrådet Messing i interpellationsdebatten
            säger dels att ingen stor undersökning avseende de medicinska
            skadeverkningarna har gjorts på 30 år, dels att vissa tidigare
            argument för ett förbud i dag kan ifrågasättas. Är det då inte
            rimligt att man på nytt utreder frågan sett utifrån dagens verklighet
            och dagens kunskaper?
          </note>
          <note>
            Varför finns denna rädsla?
          </note>
          <note>
            Statsrådet Messing höll också med undertecknad när det gällde
            mitt påpekande i interpellationsdebatten om att vi har fler proffsboxare
            i Sverige i dag än vad vi hade då förbudet infördes. Vi är alltså
            överens om att proffsboxningsförbudet egentligen är verkningslöst
            i och med att svenska proffsboxare i stället tränar och tävlar
            utomlands. Detta ökar snarare skaderisken för de svenska proffsboxarna,
            och de missgynnas på ett uppenbart sätt genom att de ständigt
            får tävla på bortaplan.
          </note>
          <note>
            När förbudet trädde i kraft år 1970 var det i princip omöjligt
            att se mer än snuttar från proffsboxningsmatcher på TV. Ett argument
            för förbudet var att boxningen hade en förråande inverkan på publiken
            eller tittarna. Jag kan bara konstatera att den som vill titta
            på proffsboxning i princip kan göra det dagligen i ett stort antal
            kabel- och satellitkanaler. På vilket sätt är det värre att se
            en proffsboxningsmatch på TV
          </note>
          <note>
            eller som åskådare live utomlands än att titta på en likadan
            match på en proffsgala i Sverige? Jag förstår inte den argumentationen.
          </note>
          <note>
            Fru talman! Ett annat argument mot proffsboxningen var av mer
            etisk natur, dvs. att det inte går att ha en idrott som går ut
            på att man utdelar slag mot en annan människa. Just detta är inte
            specifikt för proffsboxningen. Man kan jämföra med både amatörboxningen
            och andra tillåtna kampsporter. Även i amatörboxning utdelas slag.
            I praktiken är amatörboxningen mer inriktad på slagräkning än
            proffsboxning. När det gäller skillnader mellan amatör- och proffsboxning
            föreligger många missförstånd. Statsrådet Messing hävdade t.ex.
            i interpellationsdebatten ett antal saker som jag tycker visar
            detta, t.ex. att proffsboxare går längre ronder. Det gäller i
            dag. Tidigare var det tre minuter oavsett om man var proffs eller
            amatör. Det intressanta är antalet ronder. En amatörmatch är i
            dag fyra ronder. Varje rond är två minuter. Tidigare var det alltså
            tre ronder à tre minuter. Proffsboxare går treminutersronder.
            Antalet ronder varierar från fyra upp till tolv. Nybörjarna går
            fyra ronder. Sedan går de uppåt beroende på hur duktiga de är
            och hur många matcher de har gått. Tolv ronder gäller enbart mästerskapsmatcher
            om t.ex.
          </note>
          <note>
            världsmästar- eller Europamästartiteln.
          </note>
          <note>
            Proffsboxare kan alltså med tiden gå längre matcher än amatörboxare,
            men det är inte säkert att de sett till hela karriären boxar fler
            ronder eller får fler slag än amatörboxaren. Sannolikt kan det
            vara precis tvärtom. Amatörboxarens tyngre handskar gör det dessutom
            svårare att vinna på knockout, men som statsrådet Messing sade
            är det inte säkert att en knockout är farligast; det kan också
            vara antalet slag som en boxare träffas av. Detta bör givetvis
            den önskade utredningen analysera noga.
          </note>
          <note>
            Vidare, på tal om missuppfattningar, hävdade statsrådet Messing
            i interpellationsdebatten att det är skillnad när det gäller "vilka
            skydd som krävs och enligt vilka regler som man vinner en match."
            När det gäller skydd avses sannolik huvudskyddet, som är obligatoriskt
            i amatörboxningen men bara används i träning för proffsboxare.
            Jag vill då hävda att huvudskyddet i huvudsak är till för att
            skydda mot skador på näsa och förhindra att ögonbryn spricker
            eller att man får andra sår i ansiktet, men det hjälper föga mot
            t.ex. hjärnskakning.
          </note>
          <note>
            När det gäller att vinna och förlora är det ingen skillnad mellan
            amatörer och proffs. Man kan vinna och förlora på knockout, diskvalifikation
            och poäng.
          </note>
          <note>
            Man kan ge upp matchen på eget initiativ, eller sekonden domaren
            eller matchläkaren kan bryta matchen. Det är exakt samma sporter
            i det avseendet.
          </note>
          <note>
            Vi redde ut en sak i interpellationsdebatten. Statsrådet sade
            vid ett tillfälle att svenska proffsboxare får träna på samma
            sätt som amatörboxare. De får inte sparringträna under tävlingsliknande
            former. Det får amatörboxare.
          </note>
          <note>
            Fru talman! Efter denna långa utläggning är det inte så svårt
            att räkna ut att jag är en sann boxningsvän. Jag är just därför
            mån om de många faktiskt existerande, trots det förbud som finns,
            och framgångsrika svenska proffsboxarna. Ett antal har blivit
            världsmästare och Europamästare efter förbudet.
          </note>
          <note>
            Andra har varit uppe i stora mästerskapsmatcher. Jag vill i det
            sammanhanget rikta ett tack till statsrådet
          </note>
          <note>
            Ulrica Messing, som jag tycker på ett seriöst och öppet sätt
            har deltagit i debatten om den svenska proffsboxningen och uttryckt
            sig på ett förhållandevis positivt sätt om sporten och boxarna.
            Det vanliga har annars varit svepande formuleringar och moralistiska
            och nedlåtande kommentarer.
          </note>
          <note>
            I motion Kr511 föredras en rad olika åtgärder i syfte att minska
            boxningssportens skaderisker. Statsrådet Messing sade i den nu
            så citerade interpellationsdebatten följande:
          </note>
          <note>
            "Det är kanske möjligt att också införa nationella regler för
            proffsboxning i vårt land". Om vi kan förbjuda proffsboxningen
            i lag kan vi, som jag ser det, givetvis vidta åtgärder som syftar
            till att minska skaderiskerna utan att för den skull ta bort boxningens
            själ. Det handlar t.ex. om maximalt antal matcher för varje boxare
            och en maximal ålder för att man ska kunna få licens i Sverige.
            Det finns en rad exempel i motionen.
          </note>
          <note>
            Det svenska boxningsförbundet har redan i dag genom sitt medlemskap
            i Europeiska Boxningsunionen, EBU, och genom en särskilt inrättad
            proffsboxningskommission ensamuppdraget i Sverige när det gäller
            att lämna licens för såväl boxare som arrangörer av proffsboxningsmatcher
            i Sverige den dag förbudet eventuellt hävs.
          </note>
          <note>
            Fru talman! Oavsett om vi gillar proffsboxning eller inte bör
            vi kunna vara överens om att mycket har hänt under 30 år, att
            vi har ett stort antal svenska proffsboxare trots förbudet och
            att ingen ny stor undersökning har genomförts avseende de medicinska
            skaderiskerna. Vi borde också fråga oss varför just boxningssporten
            ska diskrimineras när det gäller den professionella idrotten till
            skillnad från alla andra idrotter. Detta är skäl nog för att man
            återigen på ett objektivt och allsidigt sätt ska utreda om förbudet
            ska kvarstå eller upphävas.
          </note>
          <note>
            Jag har tillåtelse att säga att Elisabeth Fleetwood, en moderat
            som sitter i kulturutskottet och som inte kunde delta i omröstningen,
            är för en utredning. Det är hon inte för att hon tycker om boxning,
            utan hon är övertygad om att en utredning kommer fram till att
            vi ska fortsätta att ha ett förbud.
          </note>
          <note>
            30 år har gått. Varför kan vi inte få en allsidig utredning med
            dagens kunskaper där vi lägger upp alla kort på bordet?
          </note>
          <note>
            Fru talman! Med anledning av det som har anförts och med anledning
            av motion 1998/99:Kr511 med krav på en allsidig utredning om proffsboxning
            i
          </note>
          <note>
            Sverige yrkar jag bifall till reservation 16 under mom.
          </note>
          <note>
            41.
          </note>
          <note>
            I detta anförande instämde Kenneth Kvist (v).
          </note>
          <note type="speaker">
            Anf. 140 DAN KIHLSTRÖM (kd):
          </note>
          <note>
            Fru talman! Det är viktigt att idrottens roll och idrottspolitiken
            blir föremål för en genomgripande belysning och debatt. Stora
            förändringar har skett i samhället under senare år. Även idrottens
            plats och betydelse i samhället har förändrats.
          </note>
          <note>
            I debatten förs många positiva sidor av idrotten fram, t.ex.
            bredden och mångfalden, den sociala dimensionen och självfallet
            också en fysisk och kulturell dimension. Det går inte heller att
            blunda för de negativa sidorna. Dit hör kommersialiseringen, dopningsproblemen,
            publikvåldet och tävlingshetsen. I
          </note>
          <note>
            debatten förekommer också röster från dem som är oroliga för
            att idrottsrörelsen har tappat sina folkrörelserötter.
          </note>
          <note>
            Inledningsvis vill jag betona att vi kristdemokrater har en positiv
            syn på idrottsrörelsen och anser att den ska ha samhällets stöd
            även i fortsättningen. För att inte glömma bort det vill jag också
            redan nu yrka bifall till reservation 12 under mom. 34. Självklart
            står jag bakom de andra reservationerna, men för tids vinnande
            yrkar jag bifall bara till den nämnda.
          </note>
          <note>
            Varje vecka året om samlas flera hundra tusen människor, inte
            minst barn och ungdomar, i idrottsaktiviteter i hela landet. Samtidigt
            arrangeras tusentals friluftsaktiviteter från norr till söder.
            Varje kväll sätter sig över en miljon svenskar framför TV-
          </note>
          <note>
            apparaten för att följa en spännande match eller få reda på de
            senaste sportresultaten.
          </note>
          <note>
            Vad jag här försöker beskriva är idrottsrörelsens och andra organisationer
            som bedriver friluftsverksamhets viktiga uppgifter i det svenska
            samhället.
          </note>
          <note>
            Idrott i alla dess olika former spelar en viktig roll i många
            människors liv. Många utövar idrott aktivt;
          </note>
          <note>
            ännu fler får en rikare fritid genom att som åskådare intressera
            sig för idrottens värld. Jag själv tillhör nog den senare gruppen,
            även om jag med jämna mellanrum försöker röra på mig.
          </note>
          <note>
            I det betänkande vi nu behandlar, som handlar om en idrottspolitik
            för 2000-talet, är utgångspunkten precis den som jag har beskrivit
            i min inledning. Den nationella synen på motion och idrott, eller
            den nationella idrottspolitiken, bygger på tre grundstenar: För
            det första bör den uppmuntra och ge möjligheter till barns, ungdomars
            och vuxnas motion och idrott i syfte att främja en god folkhälsa.
            För det andra bör ett aktivt stöd ges till en fri och självständig
            idrottsrörelse byggd på ett ideellt engagemang och som bedriver
            en bred verksamhet som värnar om god etik, jämställdhet och demokrati.
            För det tredje bör det beaktas att det finns en kommersiell och
            underhållande del som ger många människor förströelse och glädje.
          </note>
          <note>
            Vad jag kan förstå finns det inga meningsskiljaktigheter om detta
            synsätt, utan det är utskottets mening att den nationella idrottspolitiken
            bör bygga på dessa tre grundstenar.
          </note>
          <note>
            Låt mig i det här sammanhanget göra en reflexion som kanske inte
            kommer fram i detta betänkande, nämligen att jag anser att idrott
            och motion har ett värde i sig. Hur många timmar har vi inte personligen
            spontant ägnat åt bordtennis, innebandy, fotboll eller annan aktivitet
            och tyckt att det har varit roligt, utan tanke på att det är hälsosamt
            eller att vi måste ansluta oss till en idrottsklubb?
          </note>
          <note>
            Fru talman! En mycket viktig uppgift för idrottsrörelsen är arbetet
            med de etiska frågorna, vilket också uttrycks i den andra grundstenen
            för en nationell idrottspolitik. Jag har därför med stort intresse
            följt den speciella satsning som Riksidrottsförbundet och dess
            studieförbund nu gjort under några år under samlingsnamnet Starta
            vågen. Syftet med denna etiksatsning är att starta förändringsprocesser
            och aktualisera en värdediskussion inom förbund, distrikt och
            föreningar. Det handlar om att stimulera positiva beteenden och
            motverka de negativa. Idrottsrörelsen ska tydligt ta ställning
            för rent spel och mot fusk, våld, mobbning, rasism och droger.
            Idrotten spelar en viktig fostrande roll för många barn och ungdomar,
            och vi kristdemokrater anser att detta är ett bra exempel på ett
            landsomfattande initiativ som fler folkrörelser borde ta efter.
          </note>
          <note>
            Det är dock viktigt att etiken också får praktiska konsekvenser.
            För mig handlar det om mer än att ordna ett antal framtidsseminarier,
            även om sådana är bra.
          </note>
          <note>
            En viktig effekt av god etik är hur barn- och ungdomsidrotten
            utformas. Det måste vara självklart att inte medverka till utslagning
            och elittänkande när det gäller barn- och ungdomsidrott. Det är
            av största vikt att föreningar och enskilda idrottsledare beaktar
            riskerna med en specialiserad träning i alltför tidiga år.
          </note>
          <note>
            Spontana idrottsaktiviteter måste få gott om utrymme i barns
            liv.
          </note>
          <note>
            En stor och viktig fråga när vi nu diskuterar idrottspolitiken
            är förmågan att komma till rätta med dopningsproblemen. Den svenska
            idrottsrörelsen gör redan i dag omfattande insatser för att bekämpa
            dopningen inom idrotten. Svensk idrottsrörelse är också mycket
            aktiv i kampen mot dopning på det internationella planet. Även
            idrottsministern har tagit flera bra initiativ internationellt.
            Jag är också medveten om att detta problem finns utanför den organiserade
            idrottsrörelsen.
          </note>
          <note>
            Men internationellt agerande förpliktar också på hemmaplan. Det
            är därför märkligt, precis som någon tidigare här sade, att bara
            drygt en halv sida i propositionen ägnas åt dopningsproblematiken,
            och då begränsat till frågan om Dopinglaboratoriet i Huddinge
            samt en mycket kort generell beskrivning av övrigt antidopningsarbete.
            I betänkandet har utskottet utvecklat frågan, men då i anslutning
            till motioner från bl.a. kristdemokraterna.
          </note>
          <note>
            Varför finns inte ett enda ord i propositionen om
          </note>
          <note>
            Dopingjourens mycket viktiga verksamhet? Jouren är genom sitt
            unika kontaktnät ett viktigt centrum som har en välgrundad och
            detaljerad bild av dopningsmissbruket i landet. Den märker snabbt
            svängningar i missbruksbilden och kan genom sitt goda samarbete
            med olika berörda myndigheter både centralt, regionalt och lokalt
            initiera motåtgärder. Inte minst utsatta kvinnor får i dag stöd
            och hjälp genom jouren.
          </note>
          <note>
            I dag när vi debatterar frågan verkar det som om
          </note>
          <note>
            Dopinglaboratoriet och Dopingjouren fått en positiv lösning,
            och självklart är jag glad över det. Men om propositionen är så
            framåtsyftande och offensiv som regeringen påstår borde denna
            fråga redan ha varit löst när propositionen lämnades till riksdagen.
            Tillskotten till verksamheten kommer efter lång debatt och efter
            påtryckningar från verksamheten, Riksidrottsförbundet och oppositionen.
          </note>
          <note>
            Fru talman! Ett annat område som är mycket viktigt när det gäller
            idrottspolitiken är de ideella idrottsföreningarnas skatteförhållande.
            Allmännyttiga föreningar är i dag i stort befriade från såväl
            att redovisa moms som att erlägga inkomstskatt. I propositionen
            säger sig regeringen vara medveten om att
          </note>
          <note>
            "betydande gränsdragningsproblem kan uppstå då de lokala skattemyndigheterna
            bedömer om beskattning skall ske av verksamhet, med inslag av
            mer renodlad kommersiell företagsamhet, som ideella föreningar
            bedriver".
          </note>
          <note>
            Regeringen lämnar dock inga konkreta förslag på hur dessa gränsdragningsproblem
            bör kunna lösas utan säger sig noggrant följa utvecklingen. Detta
            är bekymmersamt. Denna otydlighet gör föreningarnas ekonomiska
            planering svår och kan i sämsta fall göra att en förening drabbas
            av krav på skatt i efterhand för någon aktivitet som man långt
            tidigare har genomfört. Inkomsterna kan då, när skattekraven kommer,
            vara förbrukade i verksamheten. Det räcker således inte med att
            följa utvecklingen, utan regeringen bör snarast återkomma hit
            till riksdagen med tydliga förslag om vad som bör gälla.
          </note>
          <note>
            Kristdemokraterna delar regeringens uppfattning att ungdomar
            som gör en specialsatsning på elitidrott bör ges reella möjligheter
            att kombinera idrott och studier. På gymnasienivå får ett relativt
            stort antal unga idrottstalanger möjlighet att pröva om talang
            och ork räcker för att satsa vidare. När det gäller kombinationen
            elitidrottssatsning och akademiska studier blir det ofta mycket
            tufft. Undersökningar visar att det inte är ovanligt att idrottssatsningen
            avbryts för att studierna ska klaras.
          </note>
          <note>
            För att en verklig elitsatsning på landslagsnivå ska lyckas fordras
            en bra och lättåtkomlig träningsmiljö.
          </note>
          <note>
            Om jag har förstått saken rätt handlar det i praktiken om att
            ge kanske 10-20 elitidrottare denna möjlighet.
          </note>
          <note>
            Regeringen konstaterar också att det för att bli etablerad i
            världseliten krävs en mångårig, hängiven satsning och personliga
            uppoffringar. Det är därför ett nationellt intresse att unga elitidrottssatsande
            ungdomar ges möjlighet att kombinera utbildning och idrott. Men
            varför ska det bara vara på gymnasienivå?
          </note>
          <note>
            Kombinationen elitidrottssatsning och akademiska studier underlättas
            helt klart om möjligheten till byte av studieort på grund av tillgången
            till en bra träningsmiljö finns. Det är därför viktigt att, vilket
            också
          </note>
          <note>
            Idrottsutredningen föreslår, det s.k. ortsföreträdet för elitidrottare
            genomförs.
          </note>
          <note>
            Fru talman! Avslutningsvis: Rätten till goda och likvärdiga möjligheter
            till idrottsutövande är grundläggande för kristdemokraternas idrottssyn.
            Breddidrotten, som mer betonar kamratskap och vikten av att vårda
            sin hälsa än de faktiska idrottsprestationerna, är fortfarande
            grundläggande och måste få stort utrymme även in på 2000-talet.
          </note>
          <note type="speaker">
            Anf. 141 BIRGITTA SELLÉN (c):
          </note>
          <note>
            Fru talman! 12-åringar saknar muskler. Den rubriken stod att
            läsa i flera tidningar i landet förra veckan. Det är en sjukgymnast
            som slagit larm om att ungdomar som inte rör på sig går en fysisk
            katastrof till mötes. Barn ända ned till 12 års ålder går alltså
            på sjukgymnastik i dag, eftersom de fått belastningsbesvär. Musklerna
            är för svaga, knäna värker. Och 17-
          </note>
          <note>
            åringar har diskbråck.
          </note>
          <note>
            Det här är faror som vi i Centerpartiet har uppmärksammat tidigare
            också och därför har vi i vår kommittémotion En idrottspolitik
            för 2000-talet lyft fram frågan, och vi har framhållit att idrottsämnet
            av just folkhälsoskäl måste ges mer utrymme i skolan.
          </note>
          <note>
            Dels pekar vi på vikten av att bygga upp musklerna redan i unga
            år för att undvika förslitningsskador i förtid, dels underlättar
            en god kondition inlärandet av alla de kunskaper man behöver skaffa
            sig.
          </note>
          <note>
            Regeringen säger att eleverna själva önskar ha möjlighet att
            välja idrott som tillval. Självklart ska den möjligheten finnas.
            Men av erfarenhet vet jag att de som väljer idrott som tillval
            är de som redan är frälsta och som redan håller på med idrott
            på fritiden.
          </note>
          <note>
            De elever som vi i Centerpartiet tänker på är de som inte är
            intresserade av idrottsämnet, utan hellre sitter framför datorn
            eller idkar någon annan stillasittande aktivitet.
          </note>
          <note>
            Målsättningen för oss är alltså att en timplan inte ska finnas,
            utan man ska avsätta ett stort antal idrottstimmar utan att vara
            låst av ett visst minimiantal.
          </note>
          <note>
            Det skapar möjligheter för respektive skola att satsa fler lektioner
            på idrott, dans och rörelse av olika slag.
          </note>
          <note>
            Vi tror nämligen på att varje skola känner ett ansvar för att
            eleverna ska erbjudas en god grund att stå på för framtiden och
            att det gäller inom alla ansvarsområden som vilar på dem. Elevernas
            försämrade kondition uppmärksammas av varje ansvarskännande lärare,
            inte minst idrottslärare, och även av rektorer.
          </note>
          <note>
            Självklart värnar de om elevernas hälsa. Det kommer att leda
            till att de flesta skolorna kommer att sätta in fler lektioner
            med idrott, rörelse och dans bara vi får bort timplanen. Men det
            får vi kämpa för i ett annat utskott och i en annan debatt.
          </note>
          <note>
            Fru talman! God hälsa handlar också om att avstå från dopningspreparat.
            Det arbete som idrottsrörelsen bedriver för att motverka dopning
            är värt allt stöd.
          </note>
          <note>
            Kampen mot dopning är i vårt tycke den enskilt viktigaste frågan
            för svensk idrott i framtiden. Det tycker också regeringen, kan
            man läsa i propositionen.
          </note>
          <note>
            Dopningen är i och för sig ett utbrett samhällsproblem som inte
            enbart berör idrotten och givetvis måste den bekämpas från många
            olika håll. I Sverige finns i dag Dopinglaboratoriet och Dopingjouren,
            som har mycket goda kunskaper om arbetet mot dopning. De har dessutom
            godkända kunskaper enligt internationella krav. Vi anser att det
            är oerhört viktigt att dessa verksamheter får ett tryggat ekonomiskt
            stöd för framtiden.
          </note>
          <note>
            I idrottspropositionen kan vi inte se att detta stöd finns. Däremot
            har det blåst lite grann kring frågan, och regeringen har i höst,
            efter det att budgetpropositionen lagts fram, kommit på bättre
            tankar. Idrottsministern har för avsikt att avsätta ytterligare
            4,4 miljoner till arbetet mot dopning. Det ska alltså avsättas
            extra medel för år 2000 till antidopningsarbetet. I
          </note>
          <note>
            kulturutskottets betänkande står vidare: "Laboratoriet kan härmed
            fortsätta sin verksamhet och även i framtiden hålla en hög kvalitet."
          </note>
          <note>
            Jag hoppas verkligen att detta borgar för en stabil ekonomisk
            framtid. Vi borgerliga kommer med all säkerhet att hålla ögonen
            öppna och bevaka att de här viktiga verksamheterna verkligen får
            en tryggad framtid.
          </note>
          <note>
            Dopingjouren fungerar som en kunskaps- och rådgivningscentral.
            När nu dopningsmedel har kriminaliserats sedan den 1 april i år
            bör man även utöka dopningskontrollerna vid allmänna idrottslokaler,
            tycker vi i Centerpartiet, alltså även gym. Dopingjouren kan ju
            vara behjälplig med olika råd. Den sitter inne med stor kunskap.
            I dag är det framför allt elitidrottare som det tas dopningsprover
            på. Vi i Centerpartiet anser att det bör tas prov på fler amatöridrottare
            också.
          </note>
          <note>
            Fru talman! Stödet till idrottens lokala barn- och ungdomsverksamhet
            bör enligt regeringen förstärkas.
          </note>
          <note>
            Det är utmärkt. Det ökade stödet ska komma från en ökad utdelning
            från AB Svenska spel. Enligt regeringens positiva beräkningar
            ska överskottet från värdeautomater ge ett överskott på 200 miljoner
            per år som ska tillfalla ungdomsidrotten.
          </note>
          <note>
            Men det här är siffror som jag känner mig lite undrande inför.
            I dag vet vi inte hur det kommer att bli med värdeautomaterna
            och vilket eventuellt överskott de kommer att ge. De pengar som
            i dag kommer från värdeautomater är ett överskott på 59 miljoner.
          </note>
          <note>
            Vissa personer påstår att detta gäller under en treårsperiod.
            Det är alltså väldigt osäkra pengar som idrottsminister Messing
            har lovat barn- och ungdomsverksamheten. Jag vill i dag veta om
            idrottsministern kan gå i god för de utlovade 200 miljonerna.
          </note>
          <note>
            Maximiåldern för att få statligt aktivitetsstöd ska sänkas från
            25 år till 20 år, enligt idrottspropositionen. Jag har talat med
            många ungdomar som är i åldern 20-25 år. De anser att det här
            inte är ett bra förslag. Det är därför oförklarligt att Riksidrottsförbundet
            tycker att förslaget är okej. 20-25-åringar är i dag oftast studenter,
            som inte har någon inkomst, därför behöver aktivitetsstödet vara
            kvar som i dag, alltså upp till 25 år.
          </note>
          <note>
            Fru talman! Jag yrkar därför bifall till reservation
          </note>
          <note>
            4, eftersom vi anser att vi bör behålla den åldersgräns som finns
            nu.
          </note>
          <note>
            När det gäller jämställdhetsfrågorna förmår inte regeringen leverera
            någonting annat än en förhoppning om ett gemensamt råd mellan
            Kommunförbundet och Riksidrottsförbundet. Det ser jag som en oförmåga
            till handling. Trots att idrottsrörelsen själv har tagit på sig
            ett betydande ansvar för att öka jämställdheten går det delvis
            trögt. Den största könsmässiga orättvisan finns när det gäller
            kommunernas satsningar på anläggningar för idrott. Det är mer
            regel än undantag att det satsas mer på anläggningar där det bedrivs
            framför allt manliga lagsporter, som t.ex.
          </note>
          <note>
            ishallar, medan däremot idrotter som domineras av tjejer har
            betydligt lägre anslag. Både staten och kommunerna måste ta ett
            större ansvar för att öka jämställdheten mellan de olika idrottsaktiviteterna.
          </note>
          <note>
            Jag yrkar alltså bifall till reservation 5.
          </note>
          <note>
            Till sist, fru talman, kan vissa elitidrottsutövare under några
            år erhålla mycket höga inkomster. Vi har många exempel i Sverige:
            Björn Borg, Pernilla Wiberg, Stefan Edberg och Ingemar Stenmark,
            för att bara nämna några. De här idrottarna väljer ofta av skattetekniska
            skäl att flytta utomlands, och Sverige förlorar skatteintäkter.
            Centerpartiet föreslår därför att det bör inrättas ett idrottskonto
            som fungerar på samma sätt som skogskonto, som redan finns i landet.
          </note>
          <note>
            Då skulle de här personerna kunna fördela sin inkomst från de
            aktiva åren under en längre tidsperiod, och inkomsterna skulle
            beskattas på samma sätt som man gör med skogskontona i dag. Det
            här skulle göra att vi finge behålla våra idrottsmän som svenskar.
            De skulle inte behöva skattefly till andra länder.
          </note>
          <note>
            Jag yrkar härmed också bifall till reservation 19.
          </note>
          <note type="speaker">
            Anf. 142 LENNART KOLLMATS (fp):
          </note>
          <note>
            Fru talman! Idrotten betyder väldigt mycket för väldigt många.
            Vi som har förankring även i andra folkrörelser ser ju med viss
            avund på både medlemsutveckling och åldersfördelning inom idrottsrörelsen.
            Här finns ju också den smältdegel av människor som vi hoppas så
            mycket på, där förutsättningarna finns att alla kan samlas kring
            ett intresse och delta på samma villkor. Få saker kan förena såsom
            idrotten.
          </note>
          <note>
            Jag har ett starkt minne av ett tillfälle när familjen övernattade
            på en camping i Frankrike. Det tog inte lång stund förrän vår
            grabb på tio år var i full färd med att spela fotboll, utan att
            språkligt förstå ett enda ord från de andra. Men de visste vad
            det handlade om, hade i stora drag samma regler, och kontakten
            var ett faktum. Då blir man verkligen glad.
          </note>
          <note>
            Samtidigt kan ju idrotten, eller idrottens svans, orsaka så mycket
            elände när chauvinismen blommar ut och leder till våldsamheter
            och scener som nästan borde vara censurerade för barn och ungdomar
            under
          </note>
          <note>
            15 år. Men avigsidan får ju inte förstöra allt det fina som finns
            med idrotten. Och jag tror att vi alla kan vittna om glada idrottsminnen,
            antingen av egna prestationer eller på annat sätt.
          </note>
          <note>
            Självklart ska det därför finnas ett aktivt nationellt stöd till
            idrotten, även om vi i Folkpartiet starkt betonar idrottsrörelsens
            frihet och självständighet. Här har vi en del synpunkter på regeringens
            förslag. En bindning som ofta gör att man inte känner sig så fri
            är om finansieringen i hög grad ligger i händerna på andra.
          </note>
          <note>
            Då finns det alltid en risk att man koncentrerar sitt intresse
            dit pengarna finns i stället för till kärnan, dvs.
          </note>
          <note>
            sina medlemmar.
          </note>
          <note>
            Därför tycker vi att idrottens möjligheter till egenfinansiering
            bör öka, och för det finns det flera lösningar. En är en större
            andel av spel- och lotterimarknaden och att t.ex., som vi skriver
            i reservation 3, låta inkomsterna från värdeautomaterna gå direkt
            till det lokala föreningslivet i stället för till Svenska Spel,
            som sedan ska fördela pengarna. Det är en onödig omväg som också
            rimligen innebär att en del pengar försvinner på vägen i form
            av administration etc. En annan del är att låta föreningarna i
            allt högre grad ta över anläggningar och/eller deras skötsel.
            En tredje väg är att se över idrottens skattefrågor av olika slag.
          </note>
          <note>
            Men det är så komplicerat att vi förordar en vidare utredning.
          </note>
          <note>
            I reservation 9 tar vi också upp temat om idrottens oberoende
            ställning och idrottsrörelsens eget ansvar.
          </note>
          <note>
            Vad det handlar om är ju att i huvudsak stödja och stötta, inte
            att styra och ställa. Och de här punkterna är mycket viktiga.
            Jag yrkar bifall till reservation 1
          </note>
          <note>
            under mom. 11.
          </note>
          <note>
            Fru talman! Regeringen föreslår också att Riksidrottsförbundet
            ska ha myndighets ställning vid fördelning av statsbidrag och
            drar konsekvensen att offentlighet ska gälla i de delarna beträffande
            handlingar för den verksamheten. Det är utmärkt. Men jag anser
            också att det hade varit en fördel om man redan nu hade beslutat
            om en uppföljning av Riksidrottsförbundet som myndighet. En myndighetsutövning
            innebär ju faktiskt att, som vi skriver i motionen, Riksidrottsförbundet
            mer eller mindre hamnar i knät på regeringen, och jag beklagar
            att utskottets majoritet föreslår avslag på yrkandet om utvärderingen.
          </note>
          <note>
            När det gäller jämställdhet är det bra att regeringen tänker
            kartlägga fritidssektorn ur jämställdshetsperspektiv och också
            ur perspektivet för funktionshindrade och för personer med olika
            kulturell och etnisk bakgrund. Vi är otåliga i det här arbetet,
            eftersom vi ju vet en hel del, inte minst när det gäller jämställdhetsfrågor
            - Birgitta Sellén tog ju upp ett par exempel - och det är därför
            som vi har skrivit vår reservation.
          </note>
          <note>
            Givetvis berör en del av de frågor som kommer upp i idrottsdebatten
            också nästa ärende om ungdomars villkor. Jag vill därför ändå
            ta upp missbruksproblematiken även här - jag torde återkomma senare
            i kväll - eftersom idrotten har ett så stort ansvar i det här
            avseendet. Man möter inom idrotten så många ungdomar, och verksamheten
            påverkar ju också hälsan i hög grad, oftast positivt. Tyvärr finns
            det avarter. Förr handlade det ofta om lagidrotter i lägre divisioner
            och deras B-lag, där tobaks- och alkoholbruk och missbruk inte
            var ovanligt och där ungdomar drogs med. Det finns väl i viss
            mån fortfarande kvar, men det har också utvecklats en annan drogkultur
            i form av dopning, vilket redan har tagits upp här, som har blivit
            alltför vanlig. Och det är inte bara elitidrottare som ägnar sig
            åt de här dumheterna. Det förekommer på många olika områden och
            i olika åldrar.
          </note>
          <note>
            Det har gjorts studier i bl.a. Falkenberg som visar alarmerande
            siffror bland pojkar. Då är det väsentligt att det finns medel
            att komma åt missbruket, i form av både förebyggande arbete och
            en kontrollfunktion, och i båda dessa avseenden har Dopinglaboratoriet
            och Dopingjouren viktiga roller att spela.
          </note>
          <note>
            Nu har regeringen äntligen kommit till skott i frågan, och det
            har även belysts härifrån talarstolen.
          </note>
          <note>
            Men jag konstaterar att laboratoriet och jouren har fått vänta
            alltför länge på besked. Risken med det var ju att kompetens hade
            kunnat gå förlorad, och det var mycket förvånande att regeringen
            inte fick med ett förslag till lösning på frågan åtminstone i
            budgeten för år 2000 utan kom dagarna innan ärendet skulle behandlas
            i kulturutskottet. Sent ska syndaren vakna, men i det här fallet
            var det ju inte för sent, och det var bra. Vad som nu är viktigt
            är att dessa pengar inte är en engångshistoria utan att idrottsministern
            kan garantera att det handlar om en permanent lösning.
          </note>
          <note>
            Jag har tidigare nämnt idrottens betydelse för hälsan, och det
            gäller ju inte bara ungdomar. Motion i olika tappningar är ju
            bra för var och en av oss. Men goda vanor grundas ofta i barn-
            och ungdomsåren, och även av det skälet är det viktigt att ämnet
            idrott och hälsa får ett stort utrymme i skolan. Stillasittande
            medför ju krämpor av olika slag, och med låsningen till en plats,
            som ju datoriseringen faktiskt orsakar, blir det än viktigare
            med rörelse som en integrerad del av undervisningen och inte bara
            folkrörelse.
          </note>
          <note>
            Jag är medveten om att skolorna själva utformar en hel del av
            uppläggningen av undervisningen, men det kan ju inte skada med
            en vänlig uppmaning om ett positivt budskap om motionens och aktivitetens
            betydelse. Egentligen vet vi väl det, men vi behöver ändå påminnas
            av och till och få till stånd gruppaktiviteter för att få med
            alla, eftersom det är mycket roligare att motionera i grupp än
            ensam.
          </note>
          <note>
            I anslutning till detta är det ju också viktigt att peka på forskningens
            betydelse även för idrotten. För att forskningen i landet inom
            idrottens område ska kunna vara konkurrenskraftig måste det finnas
            ett forskningsstödjande organ med en tydlig och stark organisation.
            Och det är angeläget att Riksidrottsförbundet initierar och stöder
            forsknings- och utvecklingsverksamhet inom bl.a. barn- och ungdomsidrott,
            prestationsutveckling och jämställdhet. Jag utgår också från att
            forskningen kommer att finna vid i stort sett alla högskolor men
            också att det finns ett nationellt centrum för idrottslig kompetensutveckling.
            Jag hoppas att regeringen tar med detta i forskningspropositionen
            som är utlovad att läggas fram nästa år.
          </note>
          <note>
            Jag kan inte låta bli att fundera och reagera lite grann på Peter
            Pedersens engagemang när det gäller proffsboxningen. Visst har
            han väldigt rätt, fru talman, i att det har hänt väldigt mycket
            på 30 år. Om vi tittar på friidrotten så har det hänt oerhört
            mycket med rekordslakt, möjligen bortsett från längdhopp där rekordet
            inte har ändrats många centimeter. Men detta innebär ju rimligen
            också att man slår mycket hårdare i dag än för 30 år sedan. Så
            ur medicinsk synpunkt borde det som har hänt vara tämligen negativt,
            eftersom all annan utveckling går åt det hållet att det blir starkare,
            snabbare och större.
          </note>
          <note>
            Slutligen tycker jag att det är utmärkt att regeringen har tagit
            upp problematiken kring underhållningsidrotten och finansieringen
            av den. Jag kan inte förstå att Roy Hansson tycker att det är
            så nedlåtande med ordet underhållning, eftersom det är precis
            det som det handlar om när vi tittar på professionell idrott.
            Det är ju inte så många av oss som ägnar oss åt den. Skrivningen
            har ju uppenbarligen fallit de flesta i smaken, eftersom jag inte
            såg några reservationer i fråga om detta. Men det är ju numera
            så tydligt att en hel del av elitidrotten är genomkommersialiserad,
            och då ska den också verka på dessa villkor. Man blir ju bekymrad
            över alla rapporter om miljonunderskott och om hur några försöker
            fuska med skatter och liknande samtidigt som klubbar och föreningar
            vill ha offentligt bidrag till verksamheten. Det är därför jag
            tycker att det är nödvändigt att klubbarna skiljer ut den professionella
            delen från övrig verksamhet och att den kommersiella delen själv
            tar alla sina kostnader. Jag uppskattar regeringens tydlighet
            i denna fråga.
          </note>
          <note>
            Sammanfattningsvis, fru talman, står jag självfallet bakom alla
            våra reservationer och särskilda yttranden, men för tids vinnande
            yrkar jag bifall bara till reservation 1 under mom. 11.
          </note>
          <note type="speaker">
            Anf. 143 LARS WEGENDAL (s):
          </note>
          <note>
            Fru talman! Under mitten av 60-talet när jag var tonåring var
            jag aktiv friidrottare i en förening i
          </note>
          <note>
            Karlskrona. Det var en mycket aktiv förening och den hade ett
            gäng mycket duktiga ungdomar som tävlade på hög nationell ungdomsnivå.
            Föreningen var i stort synonym med en person, nämligen Esse Carlsson.
          </note>
          <note>
            Han var styrelseordförande, tränare och chaufför. Han skötte
            kontakter med föräldrarna. Han ordnade sponsorer. Han bokade och
            planerade tävlingar. Ja, han var föreningen. För oss ungdomar
            var han en stor förebild och en inspirationskälla.
          </note>
          <note>
            Fru talman! Varför nämner jag då detta? Jo, jag tycker att det
            är viktigt att i dag, när vi här i kammaren diskuterar svensk
            idrottspolitik, nämna Esse
          </note>
          <note>
            Carlsson som ett exempel bland alla ideella ledare,
          </note>
          <note>
            600 000, som viker hela, eller delar av, sin livstid för svensk
            idrott och därigenom för svenska barn och ungdomar. Det är en
            insats som alltför ofta bara nämns i förbigående och som ibland
            tas som självklar.
          </note>
          <note>
            Drivkraften för idrottsledarnas engagemang är inte pengar eller
            önskan om egen framgång, utan för många är det bara ett sätt att
            betala tillbaka för de år då de själva var aktiva. För andra börjar
            engagemanget med de egna barnens idrottande. Men för de allra
            flesta är ledarskapet en källa till glädje, inspiration och stimulans.
          </note>
          <note>
            Jag vill gärna ta tillfället i akt och tacka alla er som är eller
            har varit ideella ledare inom svensk idrott för den ovärderliga
            insats som ni gör och har gjort.
          </note>
          <note>
            Utan er insats skulle den svenska idrottsmodellen inte ha varit
            så framgångsrik som den faktiskt varit genom åren. Det finns alla
            skäl för oss politiker och för idrottsrörelsen i stort att även
            i framtiden på ett aktivt sätt stödja den insats som alla ideella
            ledare gör för den svenska idrotten.
          </note>
          <note>
            Fru talman! Det är nästan 30 år sedan riksdagen senast beslutade
            och slog fast den idrottspolitik som i dag gäller, så det är väl
            ingen överdrift att påstå att det nu är dags att ta ett nytt tag
            och peka ut riktningen för idrottspolitiken in i det nya årtusendet.
            Förändringar har skett i omvärlden som påverkar idrotten.
          </note>
          <note>
            Många svenskar har i dag en annan etnisk och kulturell bakgrund.
            Det finns stora skillnader mellan olika socioekonomiska grupper
            liksom mellan kvinnor och män. Det är därför som jag med stor
            glädje konstaterar att alla partier i allt väsentligt ställer
            sig bakom den nya tidens politik som bygger på tre grundstenar.
          </note>
          <note>
            Den första grundstenen innefattar att det är hela samhällets
            ansvar och att det ligger i hela samhällets intresse att möjligheter
            skapas för alla människor att utöva motion och idrott regelbundet.
            En god folkhälsa är en betydelsefull komponent för välfärden i
            vårt samhälle. Av detta skäl måste alla aktörer i samhället
          </note>
          <note>
            - det kan vara staten, kommunerna, idrottsrörelsen eller främjandeorganisationerna
            - på olika sätt samverka för att nå målet en god folkhälsa.
          </note>
          <note>
            En av idrottens mest självklara ideal handlar om rent spel och
            tävling på lika villkor. Det är meningslöst att tävla om inte
            alla följer reglerna. Under senare år har denna bild skadats av
            omfattande problem med dopning. Idrottens förmåga att komma till
            rätta med dopningen är av helt avgörande betydelse främst för
            elitidrottens framtida trovärdighet. Detta gäller såväl på nationell
            nivå som på internationellt plan. Den svenska idrottsrörelsen
            gör redan i dag omfattande insatser för att bekämpa dopningen
            inom idrotten.
          </note>
          <note>
            Man går även i spetsen för de internationella satsningarna.
          </note>
          <note>
            Det är därför som jag med stor tillfredsställelse kan konstatera
            att den socialdemokratiska regeringen tillsammans med Riksidrottsförbundet
            gör en gemensam satsning för att ytterligare stärka det svenska
            antidopningsarbetet. Genom att höja dagens anslag på
          </note>
          <note>
            6,6 miljoner med ytterligare 4,4 miljoner tryggar man bl.a. finansieringen
            av både Dopinglaboratoriet och
          </note>
          <note>
            Dopingjouren, samtidigt som antalet test årligen utökas.
          </note>
          <note>
            Fru talman! Skolan är den miljö där alla barn och ungdomar kommer
            i kontakt med motion och idrott.
          </note>
          <note>
            Skolan har därför, som i många andra fall, en central betydelse
            för att skapa ett intresse inom detta område.
          </note>
          <note>
            Det är ytterst angeläget att ett förbättrat samarbete kan komma
            till stånd mellan skolorna och de lokala idrottsföreningarna.
            Av detta skäl har regeringen anslagit 60 miljoner ur Allmänna
            Arvsfonden för en treårig satsning inom området. Det är en uppgift
            för skolorna att utforma undervisningen på ett sådant sätt att
            elevernas rörelse bejakas.
          </note>
          <note>
            I detta sammanhang skulle jag vilja peka på
          </note>
          <note>
            Ängslättskolan - eller Sundsbroskolan, som jag tror att den nu
            heter - i Bunkeflo utanför Malmö som ett positivt exempel på hur
            en enskild skola tar sig an problemet med att många barn i dag
            har en fysiskt passiv fritid. Skolan har alldeles nyligen startat
            ett nioårigt projekt där barnen ska ha en lektion schemalagd idrott
            varje skoldag, samtidigt som man satsar mycket på fysisk aktivitet
            på rasterna liksom på en riktig kosthållning; allt detta för att
            barnen både på kort och på längre sikt ska må bättre och bli duktigare
            i skolan.
          </note>
          <note>
            På skolan genomför man projektet tillsammans med bl.a. de lokala
            idrottsföreningarna. Jag tror, och hoppas, att detta projekt kan
            bli det pilotprojekt som krävs för att fler kommuner och skolor
            ska ta steget mot en sundare inlärningsmiljö. Om man sedan löser
            problemen inom ramen för gällande läroplan eller om man ska förlänga
            skoldagen får de utvärderingar som planeras ge svar på.
          </note>
          <note>
            Avslutningsvis när det gäller den första grundstenen föreslår
            regeringen att stödet till friluftsliv och främjandeorganisationerna
            inte längre ska ingå i anslaget Statens stöd till idrotten utan
            utgöra ett eget anslag. Utskottet ställer sig bakom denna nyordning
            och ser fram emot resultatet av den pågående översynen.
          </note>
          <note>
            I fråga om den andra grundstenen konstateras det att den svenska
            idrottsrörelsen med sina 3 miljoner medlemmar är vår största folkrörelse
            och en unik tillgång för en positiv utveckling av vårt samhälle.
          </note>
          <note>
            Den folkrörelsebaserade idrottsrörelsen med sin demokratiska
            uppbyggnad där både kvinnors och mäns erfarenheter och värderingar
            tas till vara är en mycket stor tillgång för vårt samhälle och
            skapar mer än någon annan verksamhet tillfällen till möten och
            aktiviteter för människor i olika åldrar och samhällsgrupper.
          </note>
          <note>
            Ett viktigt konstaterande som jag gärna vill poängtera är att
            idrottsrörelsen ska vara fri och självständig och att den själv
            ska lägga fast målen för sin verksamhet. Enligt utskottets uppfattning
            ska man ta ansvar för fördelningen av statsbidraget liksom för
            administration, organisation och uppföljning av hur bidraget används.
            Staten ska endast ange syftet med statsbidraget, och syftet med
            statsbidraget är att det ska stödja en utveckling för att skapa
            en idrott för alla. Den ska vara tillgänglig för alla oavsett
            om man är kvinna eller man, om man är flicka eller pojke, om man
            är född i Sverige eller i ett annat land eller om man har funktionshinder.
          </note>
          <note>
            Idrottsrörelsen själv ska ange hur målen ska nås men det är viktigt
            att regeringen följer utvecklingen så att de angivna syftena med
            statsbidraget verkligen nås.
          </note>
          <note>
            En viktig del av statens stöd till barn- och ungdomsverksamheten
            är LOK-stödet. Vi har tidigare i kammaren diskuterat stödet till
            barn- och ungdomsverksamheten i samband med det s.k. kasinobetänkandet.
            Nu fullföljer regeringen de löften som då gavs och genomför en
            kraftig ökning av det statliga lokala aktivitetsstödet, vilket
            utskottet ser som oerhört positivt. Det är ett viktigt stöd tillsammans
            med alla andra intäkter som idrotten har.
          </note>
          <note>
            En annan viktig fråga för idrotten är att motion och idrott ska
            vara tillgängligt för alla människor.
          </note>
          <note>
            Idrottsrörelsen gör redan i dag stora insatser för att främja
            jämställdhet och integration men naturligtvis går det att göra
            ännu mer. Regeringen föreslår att ett gemensamt råd bildas, tillsammans
            med främst
          </note>
          <note>
            Kommunförbundet och Riksidrottsförbundet, som ska verka för en
            rättvis fördelning av fritidsresurserna.
          </note>
          <note>
            Utskottet ser fram emot resultatet av detta råds arbete.
          </note>
          <note>
            Så till den tredje grundstenen, fru talman! Alla minns vi väl
            Ingemar Stenmarks framgångar i utförsåkning, Björn Borgs framgångar
            i tennis, fotbollslandslagets framgångar i världsmästerskapet
            i
          </note>
          <note>
            USA och Ludmila Engqvists framgångar i friidrott.
          </note>
          <note>
            Nu senast, och det är speciellt roligt för mig som älmhultsbo,
            har vi de två unga älmhultspar som kom etta och tvåa i VM i jitterbug
            i USA.
          </note>
          <note>
            Det är viktigt med framgångar inom idrott. Framgång och goda
            resultat föder intresse. Det är ofta så att en idrotts framgångar
            innnebär många nya unga utövare inom sporten. Det är i det ljuset
            vi måste se den nyligen beslutade talangsatsningen, där regeringen
            och näringslivet tillsammans satsar 140 miljoner under en sjuårsperiod.
          </note>
          <note>
            Den svenska idrottsrörelsen är i mångt och mycket unik, inte
            bara genom alla goda resultat utan kanske främst genom hur den
            är uppbyggd. Både professionell och icke-professionell verksamhet
            samverkar inom samma idrottsförbund. Man är beroende av varandra
            och utvecklar verksamheten tillsammans.
          </note>
          <note>
            Mycket av elitklubbarnas verksamhet drivs under professionella
            och kommersiella villkor, och den skiljer sig markant från den
            folkrörelsebundna idrottens tävlingskultur. Jag ser beslutet om
            att tillåta föreningar i bolagsform, som fattades vid det senaste
            riksidrottsmötet, som ytterligare en möjlighet för den idrottsförening
            som så önskar att fullt ut kommersialisera sin verksamhet.
          </note>
          <note>
            Man kan ha blandade känslor inför detta, och det har jag förstått
            att människor har, även inom idrottsrörelsen. Men jag tror att
            det är bra att vi slår fast, som utskottet nu föreslår, att den
            idrott som drivs inom den kommersiella sektorn måste bära sina
            egna kostnader och inte subventioneras med offentliga bidrag.
            Någon särbehandling av aktiebolag som bedriver idrottsverksamhet,
            enbart för att de bedriver idrott, kan inte bli aktuell.
          </note>
          <note>
            Fru talman! Jag skulle avslutningsvis vilja beröra företeelser
            som vi alla har kunnat iaktta inom idrotten och som jag tror är
            viktiga att vi alla som är idrottsintresserade verkligen tar på
            allvar och efter bästa förmåga försöker hantera på ett rimligt
            sätt. Jag har tidigare berört dopningen som ett av idrottens stora
            problem. Ett annat problem som är minst lika aktuellt både inom
            landet och internationellt är läktarvåldet och våldet i anslutning
            till olika arrangemang. Jag vet att den svenska idrottsrörelsen
            tar problemet på största allvar och också aktivt arbetar för en
            bättre situation inte minst inom den satsning som görs genom samarbetet
            mellan Riksidrottsförbundet och
          </note>
          <note>
            SISU och som benämns Starta vågen. Men jag tror att detta arbete
            ytterligare måste intensifieras, eftersom denna företeelse är
            mycket allvarlig och ett allvarligt hot mot idrottens trovärdighet
            och ställning som positiv familjeunderhållning. Att det inom ramen
            för detta våld även finns rasistiska undertoner gör problemet
            än allvarligare. Idrotten är till hela sin idé internationell.
            Idrottsligt utbyte mellan grupper av människor med olika bakgrund
            berikar vårt samhälle.
          </note>
          <note>
            Genom att idrotten är gränslös kan den underlätta för människor
            med utländsk bakgrund att integreras i det svenska samhället.
            Människor med olika etnisk och kulturell bakgrund kan med idrottsgemenskapen
            som utgångspunkt lära känna varandra, respektera varandra och
            förstå varandras värderingar. Idrotten är en viktig kraft för
            att skapa ett mer integrerat samhälle, främja jämställdhet och
            bekämpa intolerans, rasism, dopning och andra negativa fenomen.
          </note>
          <note>
            Fru talman! Jag yrkar bifall till hemställan i betänkande KrU3
            i sin helhet och avslag på samtliga reservationer.
          </note>
          <note type="speaker">
            Anf. 144 ROY HANSSON (m) replik:
          </note>
          <note>
            Fru talman! Jag noterade att Lars Wegendal gick förbi en sak
            utan att nämna de i anförandet. Det gäller finansieringen från
            en del av den svenska spelmarknaden. Vi är alla medvetna om att
            den har minskat under ganska många år, bortsett från intäkterna
            från
          </note>
          <note>
            Bingolotto. Jag beklagar naturligtvis att vi inte kunde få gehör
            för att man skulle ge tillståndet till idrottsrörelsen när vi
            diskuterade kasinofrågan. Det hade varit ett led i detta.
          </note>
          <note>
            Jag tror också att Lars Wegendal har noterat revisorernas kritik
            mot att regeringen inte på tre år kunnat få fram ett vinstdelningssystem
            för den här delen, som det tidigare fattats ett riksdagsbeslut
            om. Jag efterlyser något initiativ från utskottets majoritet i
            denna fråga. Jag skulle vilja höra någon kommentar till om inte
            majoriteten upplever det som ett bekymmer att intäkterna inte
            ökar.
          </note>
          <note>
            Dopningsfrågan, noterade Lars Wegendal med till fredsställelse,
            var löst. Alla har vi intygat att så är fallet. Men nog måste
            väl Lars Wegendal hålla med om att det här gick väldigt trögt.
            När vi började behandla frågan i höst fanns ännu inget förslag
            från regeringen, och jag har faktiskt ännu inte sett något.
          </note>
          <note>
            Det var intressant att höra Lars Wegendals inställning. Det borde
            fattats ett beslut om detta i sommar, kanhända redan i maj. Uppfattar
            Lars Wegendal att den här frågan är löst även för kommande år?
            Jag har som sagt ännu inte sett något förslag från regeringen.
          </note>
          <note type="speaker">
            Anf. 145 LARS WEGENDAL (s) replik:
          </note>
          <note>
            Fru talman! Värdeautomater och spelmarknaden är frågor som vi
            ganska nyligen, i samband med kasinopropositionen, diskuterade
            ganska omfattande i den här kammaren. Utifrån den diskussion som
            då fördes vet jag att vi har olika uppfattningar om
          </note>
          <note>
            Svenska Spel och hur överskottet från värdeautomaterna i bingohallarna
            ska överföras till idrottsrörelsen.
          </note>
          <note>
            Det finns en pågående utredning som ska lägga fram sitt förslag
            i det här ämnet. Såvitt jag vet i dag kommer den att lägga fram
            sitt förslag i mars 2000.
          </note>
          <note>
            Kan vi inte vänta och ta den diskussionen när förslaget har förelagts
            riksdagen för beslut? Samtidigt måste vi ändå konstatera att det
            överskott som kommer från värdeautomater beräknas inom några år
            tillföra idrotten i storleksordningen 20 miljoner. Till detta
            kommer överskottet från värdeautomaterna på
          </note>
          <note>
            100 miljoner 2002, såsom det beräknats.
          </note>
          <note>
            Visst var det trögt när det gäller dopningen. Jag var inte nöjd
            med propositionen. Det pågick en diskussion mellan regeringen
            och Riksidrottsförbundet.
          </note>
          <note>
            Men nu konstaterar vi att det är en väldigt bra lösning. Den
            går långt utöver de motionskrav som ställdes i samband med att
            propositionen lades fram. Min uppfattning är att det här är en
            långsiktig lösning.
          </note>
          <note type="speaker">
            Anf. 146 ROY HANSSON (m) replik:
          </note>
          <note>
            Fru talman! Jag fick inte riktigt något svar. Är det så att majoriteten
            i utskottet uppfattar det som ett bekymmer att andelen minskar
            för idrotten och har gjort det under en lång tid och att det inte
            finns någonting som tyder på någonting annat? Det har som sagt
            tagit tre år att ta fram ett rimligt vinstdelningssystem, som
            vi ännu inte sett något resultat av. Det måste väl också vara
            ett bekymmer för majoriteten.
          </note>
          <note>
            Kommer det någon form av initiativ så att man kan rätta till
            det, så att vi kan återföra idrottens andel av den svenska spelmarknaden
            till som det var tidigare, cirka en tredjedel? Nu är vi någonstans
            nere vid 19 %
          </note>
          <note>
            enligt den senaste notering jag har sett. Är det gynnsamt för
            idrotten att man får den här intäktsminskningen från en viktig
            bidragskälla till just vår idrott?
          </note>
          <note type="speaker">
            Anf. 147 LARS WEGENDAL (s) replik:
          </note>
          <note>
            Fru talman! I samband med de diskussioner vi hade när det gällde
            betänkandet om kasinon var jag väldigt tydlig vad gäller folkrörelsernas
            andel av den totala spelmarknaden. Min absoluta uppfattning är
            att spelmarknaden för folkrörelserna ska uppgå till i storleksordningen
            en tredjedel.
          </note>
          <note type="speaker">
            Anf. 148 BIRGITTA SELLÉN (c) replik:
          </note>
          <note>
            Fru talman! Först vill jag knyta an till det här med vinsten,
            som vi pratat om. Jag blir konfunderad över de siffror som Lars
            Wegendal använder sig av. I propositionen står det: "Av den summa
            som överskottet resulterar i bör 80 procent tillfalla idrottsrörelsens
            lokala barn- och ungdomsverksamhet. Detta skulle innebära uppskattningsvis
            200 miljoner kronor." Lars
          </note>
          <note>
            Wegendal nämnde siffran 100. Den ekvationen går inte riktigt
            ihop, men han kanske kan förklara det.
          </note>
          <note>
            Lars Wegendal talade om sundare invänjningsmiljö och tog som
            exempel försöket i Malmö. Det är perfekt med sådana försök. Samtidigt
            ser jag det som så att pilotprojekt inte skulle behöva förekomma.
            Om vi bara hjälptes åt att ta bort timplanen kommer det här att
            ge sig självt. Jag undrar om Lars Wegendal kan hjälpa till att
            påverka sina partikamrater i utbildningsutskottet för att få bort
            timplanen så att man ägna sig mer åt hälsan.
          </note>
          <note>
            Detta med att förlänga skoldagen, som nämndes i anförandet, skulle
            jag vilja få förklarat. Ska det ske på frivillig basis eller hur
            ska det gå till?
          </note>
          <note type="speaker">
            Anf. 149 LARS WEGENDAL (s) replik:
          </note>
          <note>
            Fru talman! Jag börjar med frågan om spelmarknaden. Vad jag sade
            var att det från de värdeautomater som finns ute på restauranger
            och liknande beräknas ett överskott på 200 miljoner. Men överskottet
            från de värdeautomater som finns i bingohallar förväntas överskottet
            bli i storleksordningen 100 miljoner år 2002.
          </note>
          <note>
            Det är viktigt att idrotten och rörelsen bejakas i den svenska
            skolan, och jag tror faktiskt att den gör det i de flesta fall.
            Jag är relativt mycket ute i skolor och jag har relativt god kunskap
            om detta, vill jag påstå.
          </note>
          <note>
            När läroplanen förändrades 1994 reducerades antalet timmar för
            de praktiska ämnena, varav idrotten var ett ämne. Orsaken var
            ju att man då ville föra in mer språkundervisning i skolan. Det
            var egentligen enda skälet. Då trängdes idrotten och andra praktiska
            ämnen ut. Samtidigt blev den en förändring i så måtto att den
            gamla timplanen som byggde på bruttotimmar i form av 40-minuterspass
            byttes ut mot en timplan som byggde på nettotid, dvs. tid som
            inte får underskridas, och det är en väldig skillnad. Dessutom
            anges timmarna i antal 60-minuterspass.
          </note>
          <note>
            År 1997 utökades antalet timmar från 460 till 500, och det var
            positivt. Men det viktigaste är att den enskilda skolan i undervisningen
            i alla ämnen verkligen bejakar rörelsen och idrotten.
          </note>
          <note type="speaker">
            Anf. 150 BIRGITTA SELLÉN (c) replik:
          </note>
          <note>
            Fru talman! Jag tyckte inte att jag fick något svar på min fråga
            om en förlängning av skoldagen, så den frågan kvarstår.
          </note>
          <note>
            Lars Wegendal talade om fler timmar för språkundervisning. Jag
            har jobbat i skolan under hela mitt yrkesverksamma liv, så jag
            kan den biten ganska bra.
          </note>
          <note>
            Jag sade i mitt anförande att 12-åringar har dåliga muskler.
            Samtidigt är det en från Skolverket som har sagt att det är för
            dålig kvalitet på gymnastikundervisningen. Men då kan man kanske
            ha gymnastik på engelsklektionerna, så kan man den vägen hitta
            en möjlighet. Lars Wegendal kan kanske hjälpa till med det.
          </note>
          <note>
            Men jag skulle vilja att Lars Wegendal svarade på min fråga om
            frivilligheten.
          </note>
          <note type="speaker">
            Anf. 151 LARS WEGENDAL (s) replik:
          </note>
          <note>
            Fru talman! När det gäller en förlängning av skoldagen sade jag
            att skolan har olika möjligheter. Man har ju skolans val att ta
            till vid en utökning. Man kan sedan välja att utöka den totala
            tiden eller lägga dessa lektioner inom ramen för läroplanen. Men
            jag tycker att man kan vänta och se utgången av de positiva försök
            som görs.
          </note>
          <note>
            Sedan var det en fråga till, men den har jag tappat bort. Jag
            får vänta och se om jag kan få den på annat sätt.
          </note>
          <note type="speaker">
            Anf. 152 LENNART KOLLMATS (fp) replik:
          </note>
          <note>
            Fru talman! Även om Lars Wegendal säger att vi nyligen har debatterat
            spelfrågan och därför hänvisar till framtiden, har vi ju en debatt
            här och nu.
          </note>
          <note>
            Lars Wegendal poängterade idrottens frihet och självständighet.
            Jag är intresserad av om Lars Wegendal anser att idrotten är så
            fri och obunden som han ger sken av. Måste finansieringen - jag
            bryr mig inte om beloppen, utan det gäller rent principiellt -
            gå via Svenska Spel. Varför kan inte föreningarna själva få ta
            hand om detta och slippa mellanhänder?
          </note>
          <note type="speaker">
            Anf. 153 LARS WEGENDAL (s) replik:
          </note>
          <note>
            Fru talman! Jag tycker faktiskt att idrottsrörelsen är fri och
            obunden, och jag stärks i den uppfattningen när jag hör företrädare
            för Riksidrottsstyrelsen säga att det var väldigt bra att vi inte
            nappade på Idrottsutredningens förslag, utan att vi verkligen
            har fastslagit att det är idrottsrörelsen själv som beslutar om
            sina mål.
          </note>
          <note>
            Det är klart att en idrottsförening kan stå för spelet i en bingohall,
            men risken är ju att intäkterna blir ojämnt geografiskt fördelade.
            I storstäder är det lätt att få in intäkter, men i glesbygd är
            det mycket svårare.
          </note>
          <note>
            Jag vill, som sagt, inte på något sätt binda upp mig i denna
            fråga i dag, utan jag vill att vi avvaktar resultatet av den utredning
            som ska göras och tar diskussionen därefter. Då tror jag att vi
            har ett bra underlag att gå vidare utifrån.
          </note>
          <note type="speaker">
            Anf. 154 LENNART KOLLMATS (s) replik:
          </note>
          <note>
            Fru talman! Jag noterar med tillfredsställelse den öppning som
            Lars Wegendal trots allt ger. Sedan är jag inte så säker på att
            det är så stora skillnader mellan storstäder och glesbygder. Det
            finns många fler föreningar i storstäderna än i glesbygden. Engagemanget
            blir därför mycket större i glesbygden, det är den erfarenhet
            som jag har.
          </note>
          <note>
            Jag vill ställa en annan fråga. Lars Wegendal sade om dopningen
            att det är hans uppfattning att det handlar om en långsiktig lösning.
            Jag vill gärna ha ett klart besked i stället för att bara höra
            en uppfattning.
          </note>
          <note>
            Är det här en permanent lösning eller inte?
          </note>
          <note type="speaker">
            Anf. 155 LARS WEGENDAL (s) replik:
          </note>
          <note>
            Fru talman! Av den diskussion som jag har varit med i och av
            den överenskommelse som har träffats mellan regering och riksidrottsförbund
            framgår det att det inte är en satsning endast för ett år utan
            att det rör sig om ytterligare år.
          </note>
          <note type="speaker">
            Anf. 156 DAN KIHLSTRÖM (kd) replik:
          </note>
          <note>
            Fru talman! Jag noterar att Lars Wegendal tar upp etiksatsningar
            - t.ex. Starta vågen - i samband med antidopningsarbetet, och
            det tycker jag var en fin koppling. Han sade att han önskade att
            antidopningsarbetet skulle intensifieras. Det uppfattade jag som
            att
          </note>
          <note>
            Lars Wegendal ville gå vidare med etiksatsningen. Då vill jag
            fråga: Har Lars Wegendal några konkreta förslag eller idéer om
            hur man ska gå vidare på detta mycket viktiga område?
          </note>
          <note>
            Vad som egentligen fick mig att begära replik var att Lars Wegendal
            talade om kända svenska elitidrottare - Stenmark, Borg osv. Vi
            talade om att vi ville ha en klar målsättning att få fram nya
            elitidrottare i världsklass. Det är klart att idrottsrörelsen
            måste göra en satsning på det här området, men även samhället
            måste vara med och skjuta till resurser för att vi ska kunna leva
            upp till denna vision.
          </note>
          <note>
            Jag berörde i mitt anförande svårigheterna att kombinera akademiska
            studier med träning och tävling. Är inte Lars Wegendal lite orolig
            för att denna vision börjar halta om vi inte skjuter till medel
            hela vägen? Därför vill jag höra varför vi inte kan satsa på möjligheten
            för de få idrottsmän som det här handlar om att välja ort när
            de väl har kommit in på någon akademisk utbildning.
          </note>
          <note type="speaker">
            Anf. 157 LARS WEGENDAL (s) replik:
          </note>
          <note>
            Fru talman! Jag tror att det är viktigt att det är idrotten själv
            som håller i etiksatsningen och att man utvecklar det arbete som
            man har påbörjat och som är väldigt framgångsrikt, även på den
            lokala nivån. Både jag och andra följer arbetet för att se hur
            det utvecklas, men det är bra om idrotten själv håller i det.
          </note>
          <note>
            För oss idrottsintresserade ligger det nära till hands att i
            alla lägen avge partsinlagor som alltid för fram idrotten som
            det absolut viktigaste och där vi alltid vill ge idrotten en särställning.
            Så är det bara.
          </note>
          <note>
            Det finns inte ortsföreträde i dag. Det har prövats, men jag
            tror att det var 1997 som man tog bort det.
          </note>
          <note>
            Därefter var det några högskolor som trots det av olika skäl
            lät elitsatsande idrottare få företräde till sina skolor.
          </note>
          <note>
            Jag tror säkert att det finns många andra utövare av olika discipliner,
            inte idrott utan annat, som lika starkt kan hävda sin sak för
            ett ortsföreträde. Jag är rädd för, och där delar jag utbildningsutskottets
            bedömning, att det skulle kunna bli väldiga orättvisor i systemen
            om man skulle särskilja en liten grupp. Det kanske är 10-30 personer
            det handlar om.
          </note>
          <note>
            Min uppfattning är faktiskt densamma när det gäller studiestödssystemen.
            Jag tycker inte att man ska ha en särskiljande uppfattning när
            det gäller elitidrottare. Systemen är så pass generella att de
            fungerar ändå.
          </note>
          <note type="speaker">
            Anf. 158 DAN KIHLSTRÖM (kd) replik:
          </note>
          <note>
            Fru talman! Det är klart att jag håller med om att idrottsrörelsen
            själv ska jobba med antidopningsarbetet och etiksatsningen, och
            det vet vi att de gör. De har gjort ett väldigt fint material
            och ett fint arbete.
          </note>
          <note>
            Men jag har talat med dem och vet att de vill ha stöd i det arbetet.
            Därför tror jag inte att det är så farligt om också vi politiker
            som är intresserade av dessa frågor kommer med idéer och tankar.
            Det skulle därför ha varit roligt att höra Lars Wegendal ge några
            idéer och tankar om hur man skulle kunna gå vidare. Det tror jag
            säkert att de skulle ta till sig.
          </note>
          <note>
            Varför jag tar upp detta med ortsföreträde är att vi i betänkandet
            talar om en talangsatsning. Jag är lite orolig för att den haltar
            om vi inte kan gå hela vägen och få en kedja. Därför tror jag
            att det skulle vara till fördel om man kunde satsa lite extra
            på att få fram verkliga elitidrottare på världsnivå.
          </note>
          <note type="speaker">
            Anf. 159 LARS WEGENDAL (s) replik:
          </note>
          <note>
            Fru talman! I propositionen och också i betänkandet föreslår
            regeringen framtidsseminarier. Jag är övertygad om att i den diskussion
            som uppstår i samband med framtidsseminarierna kommer det fram
            en mängd idéer om hur man kan utveckla idrotten och etiken inom
            idrotten och hur man kan klara ut detta med kommersiellt kontra
            breddidrott osv. Så jag ställer stort hopp till dessa seminarier
            och hoppas att de kan bli något positivt för idrotten.
          </note>
          <note>
            Anf. 160 Statsrådet ULRICA MES-
          </note>
          <note>
            SING (s):
          </note>
          <note>
            Fru talman! På sätt och vis är det en historisk dag i dag. Riksdagen
            ska nu besluta om en ny idrottspolitik som ska ersätta den gamla,
            en politik som är drygt
          </note>
          <note>
            30 år. Det har hänt mycket på 30 år. Det är en ny tid, och den
            kräver nya förutsättningar. Den gamla politiken svarar inte mot
            framtidens utmaningar, vare sig de som idrotten står inför eller
            de som hela samhället har framför sig.
          </note>
          <note>
            Det är en dag för ödmjukhet men också för övertygelse. Riksdagen
            ska nu förändra och framför allt förbättra förutsättningarna för
            den svenska idrottsrörelsen för en lång tid framöver.
          </note>
          <note>
            Det är med glädje jag kan konstatera att den idrottspolitiska
            proposition som vi har lagt fram inte bara har fått positiva omdömen
            från idrottsvärlden, utan att det också finns en mycket stor enighet
            mellan riksdagens alla partier om huvuddragen i den framtida idrottspolitiken.
            Det är ovanligt med en så bred enighet, och det bådar gott för
            att vi ska kunna använda vårt och ert arbete till att skapa ännu
            bättre förutsättningar för idrotten i framtiden.
          </note>
          <note>
            Den idrottspolitiska propositionen synliggör att idrotten är
            ett viktigt politikområde, eftersom politik handlar om att vilja
            förändra. Jag ska ta några exempel på varför den är viktig:
          </note>
          <note>
            ? Vi vet att hälsoläget i befolkningen varierar mellan olika
            sociala grupper.
          </note>
          <note>
            ? Vi vet att arbetare motionerar mindre och är mer överviktiga
            än andra.
          </note>
          <note>
            ? Vi vet att andelen överviktiga ökar bland både män och kvinnor.
          </note>
          <note>
            ? Vi vet att barn blir alltmer överviktiga.
          </note>
          <note>
            ? Vi vet också att hälsan varierar med den socioekonomiska situationen.
          </note>
          <note>
            Detta är signaler som vi måste ta på allvar och en utveckling
            som vi måste bryta.
          </note>
          <note>
            Ett viktigt verktyg för att göra något åt att människors hälsa
            varierar mellan klasser är just idrotten.
          </note>
          <note>
            Vår idrott är unik i världen när det gäller att vara så spridd,
            så klassöverskridande och så folkrörelsebaserad. Därmed har den
            också en unik chans att ge fler människor bättre hälsa. Det är
            denna chans som vi vill ta. Idrottspolitik är också rättvisepolitik.
            I det ljuset är det lätt att se att idrotten är en del av den
            generella välfärden, och vi vill bygga vidare på den.
          </note>
          <note>
            Idrottens främsta välfärdsbidrag är dess hälsoinriktade bredd-
            och motionsverksamhet för människor i alla åldrar, för män och
            kvinnor, för människor med olika etnisk bakgrund och för människor
            med eller utan funktionshinder.
          </note>
          <note>
            Statens stöd till idrotten är ett stöd till en självständig idrottsrörelse
            som själv formulerar målet med sin verksamhet. Denna självständiga
            idrottsrörelse får stöd från staten, men också från kommuner och
            landsting, även om idrotten självklart också skapar egna intäkter.
          </note>
          <note>
            För regeringen är det viktigt att betona att det är denna kombination
            av offentligt stöd tillsammans med andra intäkter som skapar oberoendet.
            Jag är övertygad om att idrottens självständighet skulle bli mindre
            om det offentliga stödet minskade drastiskt.
          </note>
          <note>
            Även om åsikterna i kulturutskottet inte skiljer sig speciellt
            mycket åt, blir jag ändå orolig när jag ser att
          </note>
          <note>
            Moderaterna, Kristdemokraterna och Folkpartiet långsiktigt söker
            en lösning för idrotten med minskat totalt offentligt stöd. Det
            oroar mig eftersom det visar att ni inte ser att det är när det
            offentliga stödet kombineras med övriga intäkter som självständigheten
            skapas. Oberoendet handlar nämligen om oberoende, inte bara av
            det offentliga utan också av det kommersiella. Det är en viktig
            utgångspunkt för att värna idrottens självständighet men också
            dess folkrörelsebas att den har råd och möjlighet att ge idrott
            till alla.
          </note>
          <note>
            Nära hälften av alla människor mellan 7 och 70 år i vårt land
            är medlemmar i en idrottsförening. Det finns 600 000 ideellt arbetande
            ledare inom idrottsrörelsen. Det vittnar om vilken stor folkrörelse
            idrotten är. Det är en folkrörelse som vi ska värna och utveckla,
            och ett av de viktigaste sätten att göra det är att staten genom
            sitt stöd till idrotten främjar en idrott för alla.
          </note>
          <note>
            Därför föreslår vi nu en ökad ambition med statens stöd till
            idrotten då det gäller att gynna jämlikhet, jämställdhet och integration.
            Framtidens idrottare förväntar sig en idrott på lika villkor,
            och vårt stöd måste i allt större usträckning främja detta.
          </note>
          <note>
            Vårt sätt att stärka folkrörelsen är att ge idrotten allt bättre
            möjligheter att växa underifrån, utifrån sina egna mål och ambitioner.
            Därför vill vi stärka såväl resurserna som inflytandet för de
            lokala klubbarna och föreningarna.
          </note>
          <note>
            Vi vill också använda den kompetens och erfarenhet som finns
            inom idrottsrörelsen på ett bättre sätt än tidigare. Därför betonar
            vi att den lokala idrottsrörelsen ska få vara med i kommunernas
            arbete med planoch byggfrågor. Vi är övertygade om att de är mest
            lämpade att ha synpunkter på den nära omgivningen när det gäller
            att stimulera människors motion och ge möjlighet till spontanidrott.
            Då kan man använda de lokala idrottsföreningarna och andra föreningar
            på ett bättre sätt än vad man gör i dag.
          </note>
          <note>
            Vi vill också att idrottsrörelsen ska bli en allt viktigare part
            i samarbetet med skolan. Det handlar om att få möjligheter att
            komma in i skolan som samarbetspartner, att få vara med på friluftsdagar
            och att t.ex. få påverka skolgårdarnas utformning. Vi vill bli
            ännu bättre på att främja idrott i skolan i samarbete med idrottsrörelsen
            och skolan eftersom idrotten i skolan verkligen når alla barn
            och alla ungdomar. Vi vill också bli bättre på att se att rörelse
            och aktivitet inte bara ska handla om schemalagda idrottstimmar,
            utan det ska finnas betydligt fler tillfällen och möjligheter
            till rörelse.
          </note>
          <note>
            Idrotten står inför stora utmaningar i framtiden.
          </note>
          <note>
            Det är framtidsfrågor, men också farhågor och trovärdighetsfrågor
            som idrotten måste hantera. Den första och i mitt tycke viktigaste
            utmaningen är att fortsätta arbetet för en idrott som inte är
            uppdelad mellan kvinnor och män, mellan unga och gamla eller utifrån
            etniskt ursprung.
          </note>
          <note>
            Bara för att ta upp ett exempel tänkte jag nämna invandrartjejernas
            situation. Idrotten måste både bli mer jämställd och mer jämlik.
            Tjejer får fortfarande mindre resurser till sin idrott vare sig
            det handlar om träningstider, matchpriser eller sponsring. Det
            är inte rättvist. Samtidigt ser vi att många invandrarbarn engagerar
            sig i idrotter som är relativt billiga att utöva. Fotboll, kampsporter
            och basket är unikt klassöverskridande idrotter eftersom de är
            ekonomiskt tillgängliga för så många barn. Det är bra. Men vi
            ser alltför sällan att invandrarbarn spelar golf, seglar eller
            spelar tennis. Undantag finns, men de är fortfarande för få.
          </note>
          <note>
            Regeringens ambitioner är att skapa en idrott för alla. I det
            perspektivet ska vi se de unga invandrartjejerna. Ny statistik
            visar att det satsas väsentligt mycket mindre på just deras idrottande
            än på såväl andra tjejers som invandrarkillars. Det är en utmaning
            för idrottsrörelsen, precis som för hela samhället, att ge alla
            barn och ungdomar samma rättigheter och möjligheter till idrott
            och rörelse.
          </note>
          <note>
            En annan utmaning är arbetet för rent spel och mot dopning. Vi
            gör nu en stor satsning för att stärka såväl det nationella som
            det internationella antidopningsarbetet. Det innebär t.ex. nästan
            en fördubbling av resurserna till det nationella antidopningsarbetet.
          </note>
          <note>
            Det säkerställer både Dopingslaboratoriets och Dopingsjourens
            omfattning och arbete. Vi gör allt som ni har formulerat i era
            motioner och mer än så. Dessutom stärker vi vårt arbete internationellt
            i antidopningsfrågor.
          </note>
          <note>
            En tredje utmaning är att föra ut den svenska idrottsmodellen
            i ett internationellt sammanhang. Det gäller att öka medvetenheten
            i EU och internationellt om att den svenska, demokratiska, folkrörelsebaserade
            och socialt medvetna idrotten, som styrs av andra värden än bara
            kommersialism, har mycket att tillföra också andra länder.
          </note>
          <note>
            Fru talman! Vårt uppdrag är tydligt. Vi ska bryta trenden mot
            ökade skillnader i samhället i stort, i hälsoläge och i tillgången
            till idrott. Det ska vi göra genom att stärka idrottsrörelsen
            som folkrörelse och genom att stödja alla de idrottsklubbar som
            arbetar för en idrott för alla. Vi kan inte bara tala om idrott
            för alla. Vi måste också ha en idé om hur vi kommer dit.
          </note>
          <note>
            En sådan idé är den starka idrottspolitik vi nu lägger grunden
            för. Vi behöver en samling för folkrörelsen och för idrotten som
            välfärdsskapare. Jag söker den samlingen med er.
          </note>
          <note type="speaker">
            Anf. 161 ROY HANSSON (m) replik:
          </note>
          <note>
            Fru talman! Jag noterar med glädje att statsrådet är här i kammaren
            och deltar i debatten om idrott. Det länder henne till heder.
            Jag kan också inleda med att instämma i att vi har en stor enighet
            om idrotten. Det är något som inte minst avspeglas i den här debatten.
          </note>
          <note>
            Vi är överens om att idrotten förenar, och det är väl också glädjande.
          </note>
          <note>
            Nå, nu till mina anmärkningar! Det är först frågan om dopning.
            Jag kan inte förstå varför regeringen hade det här dröjsmålet
            med att komma fram i denna fråga. Jag kan inte undgå en tanke:
            Var det möjligen någon form av utpressning gentemot idrottsrörelsen
            för att den skulle lösa det här själv inom givna ramar?
          </note>
          <note>
            Var tanken möjligen att det skulle komma fram någon annan finansiär
            som skulle hantera den här frågan?
          </note>
          <note>
            Avslutningsvis skulle jag här gärna vilja veta: Finns det garantier
            för fortsättningen i det förslag som nu ligger?
          </note>
          <note>
            En annan fråga som jag tycker är angelägen är den s.k. TV-listan.
            Är det så att regeringen uppfattar ett idrottsarrangemang som
            någon sorts allmän egendom som man kan besluta över hur man vill
            eller äger arrangören sitt arrangemang? Det vore vällovligt om
            vi i dag kunde avföra frågan genom ett besked om att regeringen
            inte tänker komma med något initiativ i den frågan. Det vore bra
            för idrottsrörelsen.
          </note>
          <note>
            Sedan har vi skattefrågorna. Vi har ju talat om det här. Idrotten
            upplever det som besvärande att den drabbas av moms. Det är ju
            inte konkurrensneutralt gentemot de anläggningar som drivs i kommunal
            regi.
          </note>
          <note>
            Momsfrågan vid spelarövergångar tycker jag nästan är en skamfläck
            i det här sammanhanget. Slutligen har vi reklamskatten, som det
            är tveksamt om den är i överensstämmelse med EG-rätten. Kommer
            det förslag från regeringen som undanröjer de här skatteproblemen?
          </note>
          <note>
            Anf. 162 Statsrådet ULRICA MES-
          </note>
          <note>
            SING (s):
          </note>
          <note>
            Fru talman! När det gäller momsfrågorna får jag hänvisa till
            det som Lars Wegendal sade. Det sitter en utredning som ska lämna
            sitt förslag. Vi avvaktar det förslaget. Men det är viktigt att
            man reder ut frågan en gång för alla. Det är självklart så att
            det har hänt mycket inom idrotten på 30 år. Det gäller idrottens
            sätt att organisera sig och idrottens möjligheter att skaffa intäkter
            från olika håll. Det har också hänt saker i resten av samhället.
            Momsfrågan är ett exempel på detta.
          </note>
          <note>
            Jag kan berätta något kort för kammarens ledamöter som Lars-Åke
            Lagrell, ordförande i Fotbollsförbundet, berättade för mig. Man
            får betala moms när man har disko men man slipper när man har
            logdans. Man tycker att disko är mer kommersiellt. Det är självklart
            ingen bra lösning. Det är ett tecken på att man måste se över
            lagstiftningen. Nu finns det en dom i Regeringsrätten som har
            förtydligat just den typen av frågor. Jag hoppas på ytterligare
            förtydliganden när utredningen lägger fram sitt förslag. Jag är
            mån om att vi fortsätter att ge de ideella föreningarna och folkrörelserna
            den särställning i lagstiftningen som de har och ska ha också
            i fortsättningen.
          </note>
          <note>
            När det gäller dopningsfrågan är Roy Hansson lite orolig över
            att vi har dröjt med beskedet. Vi har inte dröjt med beskedet
            efter det att Dopingslaboratoriet kom in med sin ansökan till
            regeringen. Efter det att vi tog emot ansökan återkom vi med förslag
            till lösning inom en månad. Det är ganska snabbt hanterat i ett
            regeringskansli. Däremot har frågan debatterats mycket.
          </note>
          <note>
            Vi har alla ett engagemang för att dopningsfrågorna ska stå högt
            på dagordningen. De hänger inte bara ihop med idrotten, med idrottens
            trovärdighet och med rent spel. De hänger också ihop med resten
            av samhället och med vår gemensamma inställning att arbeta offensivt
            mot ökat missbruk totalt sett. De satsningar vi nu gör tillsammans
            med idrottsrörelsen på 11 miljoner kronor är långsiktiga. Det
            är inte en ettårssatsning.
          </note>
          <note type="speaker">
            Anf. 163 ROY HANSSON (m) replik:
          </note>
          <note>
            Fru talman! Ministern glömde TV-listan. Den kan komma i nästa
            replik. Vad gäller skattefrågan tar jag det som ett löfte att
            det nu kommer ett förslag från regeringen som hanterar det här
            som av idrotten upplevs som orättvist.
          </note>
          <note>
            Sedan gällde det att man dröjt med dopningsfrågan. En månad -
            ja, vi har olika ambitioner här i livet kan jag konstatera. Jag
            fick inte något svar på om det är en långsiktig lösning eller
            en ettårslösning. Jag tror att det vore välgörande om ministern
            i dag talade om att det här kommer att fortsätta framöver. Jag
            har ännu inte sett förslaget om det här. Jag har tagit del av
            ett pressmeddelande.
          </note>
          <note>
            Avslutningsvis, fru talman, skulle jag vilja ta upp en fråga
            som ministern nämnde i anförandet. Det var att man har konstaterat
            att invandrarflickor idrottar mindre. Jag hoppas att det kommer
            förslag som möjliggör en förändring. Kan möjligen ministern här
            i dag lätta lite på förlåten och säga vad de här förslagen kan
            innebära?
          </note>
          <note>
            Anf. 164 Statsrådet ULRICA MES-
          </note>
          <note>
            SING (s):
          </note>
          <note>
            Fru talman! Det är ingen tillfällighet, Roy Hansson, att vi har
            satt upp de mål för idrottspolitiken som vi har, nämligen att
            idrotten ska värna både integration och jämställdhet. När jag
            tog upp exemplet att just invandrartjejer i all forskning och
            all statistik som har gjorts visar sig ha de sämsta förutsättningarna
            att få utöva sitt idrottande vill jag självklart föreslå lösningar
            för att ändra på det. Jag vill göra det genom statens stöd till
            idrotten. De pengar som vi avsätter ska redovisas ur ett jämställdhetsperspektiv.
            Det är nytt. Det har aldrig gjorts tidigare.
          </note>
          <note>
            Men jag vill också göra det tillsammans med
          </note>
          <note>
            Kommunförbundet och idrottsrörelsen. Som jag sade i min inledning
            är inte bara statens stöd till idrotten viktigt. Det gäller också
            kommunernas bidrag och de intäkter som idrotten får själv. Jag
            tror att många människor runt om i vårt land är medvetna om den
            ojämlikhet som finns när det gäller att fördela träningstider,
            sponsringspengar och mycket annat mellan killar och tjejer. Det
            krävs bara en politisk vilja på alla plan för att ändra på det.
            Jag vill alltså samarbeta kring de här frågorna för att få i gång
            en sådan förändring.
          </note>
          <note>
            Roy Hansson tog också upp reklamskattefrågan.
          </note>
          <note>
            Där vet jag att regeringen tidigare har sagt att när det finns
            ett ekonomiskt utrymme vill vi ta bort den. Jag hänvisar till
            det beskedet, som vi har lämnat tidigare.
          </note>
          <note>
            Diskussionen om TV-listan handlar ju delvis om ett EG-direktiv
            som finns och en lista som är uppförd i en del andra länder. De
            svenska diskussionerna handlade om en möjlighet att ge alla chansen
            att ta del av olika evenemang av nationellt intresse som fanns.
            Nu har riksdagen slagit fast riktlinjerna för en sådan lista.
            Regeringen har om så skulle krävas möjlighet att föreslå en lista.
            Det är min förhoppning att vi inte behöver kräva det utan att
            alla får ta del av de evenemang som sänds i alla fall.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 18.00 på förslag av andre vice talmannen
            att ajournera förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            7 § (forts.) En idrottspolitik för 2000-talet -
          </note>
          <note>
            folkhälsa, folkrörelse och underhållning, m.m.
          </note>
          <note>
            (forts. KrU3)
          </note>
          <note type="speaker">
            Anf. 165 LENNART KOLLMATS (fp) replik:
          </note>
          <note>
            Fru talman! Jag förstår inte riktigt hur Ulrica
          </note>
          <note>
            Messing har lyckats tolka vår reservation till att vi vill försämra
            idrottens ekonomi när det faktiskt är precis tvärtom. Vi säger
            att idrotten bör få ett fortsatt betydande samhällsstöd. Om jag
            är vänlig kan jag tolka idrottsministerns uttalande som ett missförstånd.
          </note>
          <note>
            Sedan vill jag fylla på listan med billiga innesporter, nämligen
            innebandy. Jag är dessutom tämligen aktiv inom en annan sport,
            nämligen golfen. Hur tänker sig statsrådet att få större integration
            och bredare medverkan i golfen, med tanke på att det i stort sett
            inte finns något offentligt stöd till de klubbarna?
          </note>
          <note>
            Var drar idrottsministern gränsen för s.k. underhållningsidrott
            och den idrott som kan subventioneras med offentliga bidrag? Det
            har en viss relevans i sammanhanget. Det kan vara svårt att i
            en klubb veta hur man skiljer på verksamhet för juniorer och när
            det är fråga om en elitklubb som inte ska subventioneras.
          </note>
          <note>
            Det är inte så svårt att veta när klubben blir aktiebolag, men
            var drar man i övrigt gränsen?
          </note>
          <note>
            Anf. 166 Statsrådet ULRICA MES-
          </note>
          <note>
            SING (s):
          </note>
          <note>
            Fru talman! Jag missuppfattar gärna om Lennart
          </note>
          <note>
            Kollmats precis som jag anser att det är viktigt att det finns
            en bredd inom idrotten och många fötter att stå på i fråga om
            finansiering. Det kommer att vara en naturlig utveckling att en
            del gamla idrotter minskar i betydelse och att nya kommer fram.
            Idrottsrörelsen måste själv vara lyhörd och fånga upp de nya idrotterna.
            På så sätt fångas mångfalden av barn och ungdomar i verksamheten.
          </note>
          <note>
            Golfen är ett exempel på en idrott som inte är så integrerad
            och som inte speglar den mångfald jag skulle önska. Jag tror att
            det går att värna detta på olika sätt. Bl.a. genom att värna bredden
            inom golfen.
          </note>
          <note>
            När man började satsa på tjejer inom golfen lyckades man också
            få fram tjejer i toppen till eliten. Det syns tydligt i dag. Om
            man inom golfen också vill satsa på en bättre mångfald bland medlemmarna,
            kommer man att lyckas med det. Det går att styra via medlemsavgifterna
            eller t.ex. genom möjligheten att betala för varje gång utövaren
            går ut på banan. Golfbanor där det går att köpa ett kort för 20-30
            kr för att spela nio hål blir allt vanligare.
          </note>
          <note>
            Det är självklart att avgiften på den idrott man ska utöva också
            styr vilka människor som kan utöva den.
          </note>
          <note>
            Vår ambition med statens stöd till idrotten är att minska kraven
            på idrotten att ta ut höga avgifter.
          </note>
          <note>
            Därför ska lokal verksamhet och föreningar subventioneras. Det
            är min förhoppning att idrotten själv avstår från att ta ut höga
            avgifter. Därmed blir idrotten tillgänglig och öppen för fler.
          </note>
          <note>
            Gränsen mellan ideell verksamhet och elitverksamhet handlar ofta
            om i vilka ligor man spelar i. Det kan se olika ut i de olika
            idrotterna. Där är min uppfattning att man inom idrotten är duktig
            på att dra gränsen. Det är en sådan fråga där Riksidrottsförbundet
            ständigt är observant på och lyhörd för förändringar.
          </note>
          <note type="speaker">
            Anf. 167 LENNART KOLLMATS (fp) replik:
          </note>
          <note>
            Fru talman! Samtidigt blir protesterna stora när man tar upp
            diskussionen att elitidrotten - allsvenskan, elithockeyn och liknande
            - själv ska klara kostnaderna på arenorna.
          </note>
          <note>
            Jag ska inte ta en större golfdiskussion. Men om vi hade följt
            den rekommendation statsrådet förordar hade det inte funnits någon
            golf i Sverige. Idrotten har inte på något sätt varit subventionerad
            av samhället. Däremot är pay and play-banorna alldeles utmärkta.
            Det är stora omkostnader i sammanhanget.
          </note>
          <note>
            Det är naturligtvis ett bekymmer, men vi har uppenbarligen samma
            ambition i det avseendet.
          </note>
          <note>
            Anf. 168 Statsrådet ULRICA MES-
          </note>
          <note>
            SING (s):
          </note>
          <note>
            Fru talman! Jag konstaterar att vi båda är måna om att idrotten
            blir bättre på att fånga mångfalden och att vi får hitta olika
            vägar för att lyckas med det.
          </note>
          <note type="speaker">
            Anf. 169 DAN KIHLSTRÖM (kd) replik:
          </note>
          <note>
            Fru talman! Vi har hört idrottsministern tala om den framtida
            idrottspolitiken. Vi har hört uttryck som en aktiv politik, en
            offensiv politik, en stark politik osv. Jag ställer upp på de
            tre grundstenarna. Det finns bra förslag. Vi är eniga om mycket,
            t.ex. om friluftsorganisationerna, synen på de stora mästerskapen,
            talangsatsningen, EU-strategin osv.
          </note>
          <note>
            I ärlighetens namn finns viktiga områden där vi hade större förhoppningar.
            Jag möter alltför ofta i fråga om motion och idrott frasen "överväger
            regeringen". När det talas om jämställdhet "överväger regeringen".
            Jag vet att idrottsministern tidigare i år talade om jämställdhet
            och t.o.m. talade om kvotering i styrelser och i ledningen av
            idrottsrörelsen. Hur har det gått med den frågan?
          </note>
          <note>
            Det har t.ex. handlat om skattefrågorna. Man säger att det finns
            en medvetenhet. Elitsatsningen haltar. När vi kommer in på frågan
            om etik och moral nämns framtidsseminarier. Nu talar ministern
            om kraftfulla satsningar på områdena. Hon talar om att det satsas
            pengar. Vad kommer konkret att göras?
          </note>
          <note>
            Anf. 170 Statsrådet ULRICA MES-
          </note>
          <note>
            SING (s):
          </note>
          <note>
            Fru talman! Flera saker görs redan konkret. Dan
          </note>
          <note>
            Kihlström tog upp en satsning själv, nämligen talangsatsningen.
            Han var också inne på den frågan i replikskiftet med Lars Wegendal,
            dvs. om ortsföreträde. Jag tror att den talangsatsningen är oerhört
            viktig.
          </note>
          <note>
            De flesta av oss är överens om att bredden och eliten hänger
            ihop. Om vi inte satsar på en breddverksamhet kommer vi inte att
            få duktiga elitidrottsmän och elitidrottskvinnor. De bästa elitidrottsmännen
            och elitidrottskvinnorna kommer ur en känsla av att det finns
            en medveten strategi för vars och ens tävlan och träning. Den
            strategin kan vi ta fram via talangsatsningen. Satsningen går
            ut på att se till hela människan, dvs. att hjälpa till med kost,
            träning, utbildning och med möjligheter på arbetsmarknaden den
            dag man inte längre kan leva på sin idrott. Man tar i talangsatsningen
            ett helhetsperspektiv.
          </note>
          <note>
            Vi har också avsatt stöd via arvsfonden till organiseringen av
            idrottsrörelsen. Man kan söka pengar från regeringen i samband
            med utveckling av nya projekt, nya former att fånga nya människor
            till idrotten. Det kan vara killar och tjejer med invandrarbakgrund,
            det kan vara killar och tjejer med funktionshinder. Vi är beredda
            att stötta initialt för att underlätta arbetet.
          </note>
          <note>
            Vi har pekat ut framtidsseminarierna som en fortsättning av idrottspolitiken.
            Vi inser att förändringarna i samhället kommer att påverka idrotten
            i fortsättningen. Därför tror jag inte att det betänkande som
            vi diskuterar här i dag utgör en punkt för idrottsrörelsen.
          </note>
          <note>
            Detta är starten för ett nytt sätt att arbeta tillsammans med
            idrottsrörelsen. Framtidsseminarierna är en sådan del. En annan
            konkret satsning är dopningsfrågorna. En tredje satsning är det
            lokala aktivitetsstödet, som vi i stort sett fördubblar för att
            stärka klubbarna lokalt.
          </note>
          <note type="speaker">
            Anf. 171 DAN KIHLSTRÖM (kd) replik:
          </note>
          <note>
            Fru talman! Jag tackar naturligtvis för de svaren.
          </note>
          <note>
            Vem arrangerar framtidsseminarierna? Vilka kommer att få vara
            med på framtidsseminarierna? Det skulle vara intressant att få
            höra i kväll.
          </note>
          <note>
            Jag känner inte igen mig när idrottsministern säger att vi kristdemokrater
            vill minska stödet till idrotten. Om idrottsministern möjligen
            har läst vår motion, ser hon att vi på ett tidigt stadium har
            uttryckt en oro för att det lokala aktivitetsstödet skulle minska.
            Det har funnits sådana signaler. Men vi har ingen reservation
            i dag på det området. Det vill jag få fram här.
          </note>
          <note>
            Till slut en sak till, nämligen idrottsministerns tidigare svar
            att idrottspolitik är rättvisepolitik. Det var mycket av klassretorik
            i talet. Jag undrar om idrottspolitiken i dag är en rättvisepolitik,
            eller om idrottsministern strävar fram mot att det ska bli en
            rättvisepolitik.
          </note>
          <note>
            Anf. 172 Statsrådet ULRICA MES-
          </note>
          <note>
            SING (s):
          </note>
          <note>
            Fru talman! De förslag som vi har lagt fram i den idrottspolitiska
            propositionen är definitivt en rättvisepolitik. Men denna kan
            utvecklas och bli ännu bättre.
          </note>
          <note>
            Vi kan tillsammans med idrottsrörelsen hitta verktygen för att
            lyckas med det. Vi höjer ribban för vad vi vill åstadkomma med
            statens stöd till en självständig och fri idrottsorganisation.
            Vi vill hitta dessa verktyg tillsammans med idrottsrörelsen, och
            vi får göra det på olika sätt.
          </note>
          <note>
            När vi ser på de förbund som i dag är aktiva finner man att de
            har kommit olika långt när det gäller att värna bredden och att
            fördela pengar och resurser på ett jämställt sätt. Idrottarna
            har mycket att lära av varandra om sig själva, men vi har också
            en del att lära när det gäller att samarbeta och hitta nya former
            för att de ambitioner som vi har med statens stöd till idrotten
            ska bli allt bättre, alltmer träffsäkra och allt lättare att utvärdera.
            Det är en ständig process. Jag tror att vi kan få anledning att
            diskutera det flera gånger.
          </note>
          <note>
            Dan Kihlström sade själv i sitt inledningsanförande att idrotten
            står för väldigt många saker: upplevelser, kamratskap, förströelse
            och god hälsa. Det är de värden som vi alla vill slå vakt om,
            och för att komma dit måste man ibland vara beredd att ompröva
            politiken flera gånger. Det här är vår ambition nu, och jag är
            övertygad om att den är viktig. Den kommer att ge avtryck i rättvisepolitiken.
          </note>
          <note type="speaker">
            Anf. 173 BIRGITTA SELLÉN (c) replik:
          </note>
          <note>
            Fru talman! Jag tyckte att idrottsministern i sitt inledningsanförande
            hade väldigt många goda föresatser i idrottspolitiken, och det
            kändes bra. Bl.a.
          </note>
          <note>
            uppskattade jag att man ska jobba för att idrottsrörelsen ska
            kunna vara med i kommunernas planering.
          </note>
          <note>
            Jag hoppas att det i så fall kan leda till att man klarar jämställdheten
            och kan få bättre aktiviteter också för flickorna.
          </note>
          <note>
            Jag ställde i mitt anförande jag några frågor som jag saknar
            svar på, och jag upprepar dem nu. Fru talman! Jag tyckte att jag
            fick ett lite dåligt svar från
          </note>
          <note>
            Lars Wegendal om de utlovade miljonerna till barnoch ungdomsaktiviteter,
            och därför för jag dem vidare till idrottsministern.
          </note>
          <note>
            Jag vill också gärna få en kommentar till varför man väljer att
            sänka åldersgränsen för aktiviteter från
          </note>
          <note>
            25 till 20 år, trots att ungdomar upp till 25 års ålder i dag
            inte har jobb utan fortfarande studerar.
          </note>
          <note>
            Jag vill gärna också få en reflexion i frågorna om dopningskontroller
            på amatöridrottare och om idrottskonto. Detta borde vara intressant
            att studera, så att vi får behålla våra elitidrottare i Sverige.
          </note>
          <note>
            Anf. 174 Statsrådet ULRICA MES-
          </note>
          <note>
            SING (s):
          </note>
          <note>
            Fru talman! När det gäller statens stöd till idrotten har jag
            tidigare understrukit att det är en del av det stöd som idrotten
            behöver för att kunna bedriva sin verksamhet. Ett annat viktigt
            stöd är de pengar som kommer från kommunerna. Det är därför min
            ambition att i samarbete med kommunerna utveckla våra påtryckningar
            och önskningar med att fördela stödet alltmer jämställt, jämlikt
            och rättvist. Vi har därvidlag tagit viktiga steg i det nu föreliggande
            betänkandet.
          </note>
          <note>
            De kommer att påverka idrottsrörelsen och gör det redan nu.
          </note>
          <note>
            Man har jämställdhetsprojekt, diskussioner om hur man ska kunna
            följa upp och utvärdera vart pengarna går. Man har mål för styrelserepresentation
            inom idrottsförbunden och mycket annat.
          </note>
          <note>
            Vi måste också få ett ökat samarbete med kommunerna för att få
            ett riktigt genomslag för idrotten lokalt. Då kommer fritidsrådet
            att betyda mycket.
          </note>
          <note>
            Vad gäller de pengar som kommer att fördelas via lokalt aktivitetsstöd
            till barn- och ungdomsverksamheterna kommer det, som vi skriver
            i propositionen, under detta år att fördelas ungefär 50 miljoner
            kronor.
          </note>
          <note>
            Vi vet nu att det blir mer. De beräkningar som vi har fått i
            dag tyder på att det hamnar på 58-59 miljoner kronor, eftersom
            automaterna har genererat lite mer än vad vi räknade med när vi
            skrev propositionen.
          </note>
          <note>
            När alla 7 000 automater är utplacerade blir de pengar som kommer
            att gå till idrottens lokala barnoch ungdomsverksamhet minst 200
            miljoner kronor.
          </note>
          <note>
            Det är mitt besked till idrottsrörelsen.
          </note>
          <note type="speaker">
            Anf. 175 BIRGITTA SELLÉN (c) replik:
          </note>
          <note>
            Fru talman! Det kan såvitt jag förstår dröja ganska många år.
            Jag vill nog fortfarande få lite mer av kött på benen. Vad kommer
            att hända fram till dess att man möjligen - det är ändå bara spekulationer
            - kan få de här 200 miljonerna?
          </note>
          <note>
            På två ytterligare frågor har jag fortfarande inte fått svar.
            Det gäller lösningen av dopningskontrollen för amatöridrottare.
            Vi måste försöka mota olle i grind och kontrollera amatörsporter
            mera. Inte heller är frågan om idrottskonto kommenterad.
          </note>
          <note>
            Anf. 176 Statsrådet ULRICA MES-
          </note>
          <note>
            SING (s):
          </note>
          <note>
            Fru talman! Det kommer inte alls att dröja länge innan alla värdeautomater
            är utplacerade. I dag är
          </note>
          <note>
            5 600 av dem utplacerade, och 7 000 är målet. Det kommer att
            nås inom ett och ett halvt år. Vi talar alltså inte om några evigheter.
            Målet är 7 000 automater, och dessa kommer att generera 200 miljoner
            kronor till den lokala barn- och ungdomsverksamheten inom idrotten.
            Det är viktiga pengar, och det är en signal om att vi prioterar
            det lokala arbetet i idrottsrörelsen.
          </note>
          <note>
            När det gäller åldersgränsen för stödet har vi följt idrottsrörelsens
            egna önskemål och förslag. När det gäller antalet test som Riksidrottsförbundet
            i dag köper av Dopinglaboratoriet höjer vi målsättningen.
          </note>
          <note>
            Den ambitionshöjning som vi nu har gjort totalt sett för dopningen
            innebär en långsiktig satsning på 11
          </note>
          <note>
            miljoner kronor, som ska räcka tills vidare. Det är alltså inte
            en satsning bara för nästa år, utan det är ett långsiktigt arbete.
          </note>
          <note>
            Vi uttalar också att vi inom tre år ska köpa 3 000
          </note>
          <note>
            test. I dag köper idrotten 2 000 test, och den ska nästa år köpa
            ytterligare 300. Också andra i vårt samhälle köper test från Dopinglaboratoriet,
            t.ex. polisen. Jag är mån om att understryka att dopningsproblematiken
            inte är en fråga enbart för idrotten. Vi har därför berett den
            satsning som vi nu har gjort på Dopinglaboratoriet och Dopingjouren
            tillsammans med Socialdepartementet. Ansvarig minister för dopningsfrågorna
            är Lars Engqvist. Det är ett samhällsproblem att alltfler unga
            i vårt land är beredda att prova droger för att bli starkare och
            därför att de förväntar sig upplevelser. Självklart måste vi göra
            allt vad vi kan för att minska sådana risker. Idrotten ska göra
            sin del, men också resten av samhället måste bidra. Den satsning
            som vi nu gör på Dopinglaboratoriet är en viktig del i detta.
          </note>
          <note type="speaker">
            Anf. 177 PETER PEDERSEN (v) replik:
          </note>
          <note>
            Fru talman! Jag kan notera att det både i Lars
          </note>
          <note>
            Wegendals och i Ulrica Messings inledningsanföranden liksom i
            mitt anförande konstaterades att det var
          </note>
          <note>
            30 år sedan som vi hade en idrottsproposition som föregåtts av
            en utredning. Vi nu lever nu i en ny tid med nya förutsättningar.
          </note>
          <note>
            Enligt min uppfattning är det exakt samma sak när det gäller
            proffsboxningsförbudet från 1970. Jag konstaterar också att det
            i alla andra sporter talas om att vi inte ska ha en uppdelad idrott.
            Boxningen är uppdelad. Amatörboxningen hyllas och främjas, och
            det är jättebra, men däremot accepteras inte proffsboxningen,
            trots att vi, som jag sagt, har ett antal proffsboxare, faktiskt
            fler än på mycket länge.
          </note>
          <note>
            Man kan i debatten också se likheter mellan politik och boxning.
            Om man vill undvika argument eller slag kan man ducka. Det kan
            också vara fråga om skuggboxning. Jag ska försöka få i gång debatten
            lite grann.
          </note>
          <note>
            Jag vill gärna ha svar på frågorna om det är en fördel eller
            en nackdel att våra svenska proffsboxare hela tiden tvingas tävla
            och träna på bortaplan?
          </note>
          <note>
            Jag vill också veta mer om den utredning som statsrådet Messing
            talade om i interpellationsdebatten. Riksidrottsförbundet ska
            alltså utreda kampsporterna och sätta dem i relation till proffsboxningen.
          </note>
          <note>
            Där lyckas utskottets majoritet få med en mening som inte alls
            berör boxningen, vilket är mycket märkligt, eftersom man svarar
            på en motion om boxning.
          </note>
          <note>
            Jag skulle vilja att statsrådet lite grann utvecklade direktiven
            för den här utredningen och vad den kommer att leda till om idrottsrörelsen
            hypotetiskt skulle förhålla sig positiv till proffsboxningen.
            Skulle det innebära att regeringen på allvar skulle överväga en
            omprövning och kanske kan tänka sig en utredning?
          </note>
          <note>
            Anf. 178 Statsrådet ULRICA MES-
          </note>
          <note>
            SING (s):
          </note>
          <note>
            Fru talman! Peter Pedersen frågar mig om det är en fördel eller
            en nackdel att få träna och tävla på bortaplan. Fördel eller nackdel
            - det är en realitet med den lagstiftning som vi har i dag.
          </note>
          <note>
            Jag tror att Peter Pedersen och jag kan vara överens om flera
            saker när det gäller förbud mot proffsboxning eller när det över
            huvud taget gäller proffsboxningsfrågan. Det gäller dels att vi
            har fler proffsboxare i dag än vad vi hade tidigare, dels att
            idrotten faktiskt har utvecklats under de senaste 30 åren.
          </note>
          <note>
            Jag tror också att vi är överens om att världen har krympt. Vi
            är mer informerade om vad som händer i andra länder än tidigare.
            På samma sätt har världen blivit större. Vi har större möjligheter
            att ta till oss det som händer runtomkring oss. Självklart har
            det påverkat proffsboxningen på samma sätt som det har påverkat
            andra idrotter.
          </note>
          <note>
            Jag måste vara ärlig, Peter Pedersen. Jag är varken proffsboxare
            eller proffs på boxning. Jag är ansvarig minister för idrottsfrågor.
            Jag har valt att lyssna till vad idrotten själv tycker och hur
            man uppfattar det förbud som bestämdes för 30 år sedan. I det
            perspektivet har det hänt en del under de åren inte bara med boxningen
            utan också med andra kampsporter.
          </note>
          <note>
            Jag vill veta vad idrotten tycker att fortsättningen av förbudet
            ska bli. Handlar det om att behålla det eller att få in fler idrotter
            under förbudet? Handlar det om att hitta en egen värld där vi
            reglerar proffsboxningen på ett annat sätt? Jag vill lyssna till
            vad idrotten själv tycker om den frågan. Bollen ligger hos den.
          </note>
          <note>
            Jag väntar ett besked från idrottsrörelsen under december månad.
          </note>
          <note type="speaker">
            Anf. 179 PETER PEDERSEN (v) replik:
          </note>
          <note>
            Fru talman! Jag försöker att uppfatta det positivt.
          </note>
          <note>
            För mig är det förstås självklart. Om vi nu kan få till stånd
            en allsidig utredning ska självklart idrottsrörelsen själv ingå,
            liksom medicinsk expertis, politiker, osv. Jag försökte tona ned
            mitt engagemang för boxning. Jag har sannolikt misslyckats med
            det. För mig är det en demokratisk ordning.
          </note>
          <note>
            Vi kan i alla andra sammanhang tillsätta utredningar, eller undvika
            utredningar, och vidta ganska kraftfulla åtgärder som kan kritiseras.
            Det gäller t.ex.
          </note>
          <note>
            införande av kasinon och lördagsöppet på Systemet.
          </note>
          <note>
            Att dricka alkohol leder bevisligen till att man får hjärnskador.
            Jag tror inte att de som dricker alkohol tänker sig att de ska
            få det. Men det leder till den effekten.
          </note>
          <note>
            Det är fullständigt ofattbart att vi ser proffsboxningen som
            ett så enormt stort samhällsproblem att vi inte ens vågar tillsätta
            en ny utredning. Det kan inte vara kostnaden det handlar om. Det
            måste finnas en rädsla. Tänk om utredningen kommer fram till att
            argumenten inte gäller! Då kanske vi måste gå med på att häva
            förbudet. Därför undviker vi att tillsätta en utredning. Det är
            att ducka.
          </note>
          <note>
            På det sättet tycker jag att vi förolämpar många svenska idrottsmän.
            Även statsrådet säger att Paolo
          </note>
          <note>
            Roberto säkert är en positiv förebild för dem som ägnar sig åt
            boxning. Men till skillnad från dem som ägnar sig åt ishockey
            eller fotboll, där det kan vara en merit att hamna i utlandet,
            tvingar vi ut ett tjugotal svenska boxare i landsflykt under stora
            delar av året för att de ska kunna utöva sin sport. Därmed ökar
            vi skaderisken.
          </note>
          <note>
            Det är precis detta som vi ska få fram i en undersökning. Jag
            kommer för egen del att ta till mig de argument både för och emot
            som vägs där. Jag hoppas att regeringen kan tänka i samma banor.
          </note>
          <note>
            Anf. 180 Statsrådet ULRICA MES-
          </note>
          <note>
            SING (s):
          </note>
          <note>
            Fru talman! Jag duckar inte, och jag kommer inte att ducka i
            den frågan. Jag tänker lyssna till hur idrotten själv ser på frågan
            först. Utifrån det är jag också beredd att agera. Tycker en samlad
            idrottsrörelse att det finns skäl att utreda frågan är jag också
            beredd att göra det.
          </note>
          <note type="speaker">
            Anf. 181 EWA LARSSON (mp):
          </note>
          <note>
            Fru talman! Först vill jag tacka för ett gott samarbete kring
            propositionen En idrottspolitik för 2000-
          </note>
          <note>
            talet - folkhälsa, folkrörelse och underhållning. Vi i
          </note>
          <note>
            Miljöpartiet är stolta över att så mycket av vision och klarlägganden
            finns med.
          </note>
          <note>
            Som den noggranne läsaren ser har inte Miljöpartiet någon reservation
            anmäld till betänkandet. När vi har ett sådant omfattande betänkande
            framför oss är det extra spännande att höra vad de olika partierna
            lyfter fram extra. Det går inte att kommentera allt. Nu kommer
            min och Miljöpartiets infallsvinkel.
          </note>
          <note>
            Fru talman! I folkligt tal brukar vi säga att idrotten är Sveriges
            största folkrörelse. Flera talare har tagit upp det här i kväll.
            Är då verkligen idrotten vår största folkrörelse? Nej, idrotten
            är vår största mansrörelse. Det är helt uppenbart att kvinnors
            inflytande inte motsvarar deras representativitet i rörelsen.
            Här återstår mycket att göra. Det räcker inte bara med att ha
            en jämställdhetsplan. Den ska efterlevas också.
          </note>
          <note>
            Glöm inte att representativiteten skapar förebilder.
          </note>
          <note>
            Att skapa goda förebilder gäller självklart också inom miljöområdet.
            Anläggningar av olika slag bör kretsloppsanpassas både vad gäller
            själva anläggningen och driften av verksamheten. Genom att idrottsrörelsen
            själv ställer sådana krav på kommunerna tar den ansvar för att
            kretsloppsanpassa Sverige. Genom åtgärder för att minska energiförbrukning,
            att utföra allergisanering och använda utrustning utan freoner
            visar idrottsrörelsen att miljöhälsan är lika viktig som folkhälsan.
          </note>
          <note>
            I propositionen lyfter vi fram främjandet av jämställdhet och
            integration. Vad är då jämställd idrott?
          </note>
          <note>
            Jo, det är när flickor och pojkar har lika möjligheter och prioriteras
            lika. Vi vet i dag, som flera talare har tagit upp, att de idrottsanläggningar
            som kommunen subventionerar inte nyttjas på lika villkor. Det
            är ingen nyhet. Nu ska ett gemensamt råd verka för rättvis fördelning
            av fritidsresurser. Vi ser fram emot att det rådet kommer till
            stånd.
          </note>
          <note>
            Idrotten är dock vår största ungdomsrörelse. Därför är det oerhört
            viktigt vilka signaler som ges. Jag tänker främst på kroppsuppfattning,
            etik och moral.
          </note>
          <note>
            Vi förstår bättre utvecklingen och varför det ser ut som det
            gör i dag om vi kommer ihåg idrottens historia. Idrotten skapades
            av män för män och växte fram på militär grund.
          </note>
          <note>
            Än i dag idrottar pojkar mer än flickor. Det vet vi.
          </note>
          <note>
            Och männen, mina vänner, sitter på sponsringspengarna! I Stockholm
            har vi dock under 1990-talet lyckats jämna ut andelen idrottsinvesteringar
            för pojkar respektive flickor. I år är relationen 55 % för pojkar
            och 45 % för flickor. Heja Stockholm! Det är någonting att ta
            efter.
          </note>
          <note>
            Men idrotten är fortfarande klassuppdelad. I huvudstaden tillhör
            60 % av de högstadiebarn som idrottar den högre socioekonomiska
            gruppen jämfört med 40 % från den lägre. När det gäller de utländska
            flickorna - som Ulrica Messing har tagit upp - idrottar flickor
            med utländsk bakgrund mindre än genomsnittet. Det har vi siffror
            på här i Stockholm. När det däremot gäller pojkar av utländsk
            härkomst är de i
          </note>
          <note>
            Stockholm nästan på väg upp till samma nivå pojkar i övrigt.
            Det är mycket positivt. Men här återstår mycket att göra.
          </note>
          <note>
            Fru talman! Har ni tänkt på att en man som idrottar förstärker
            sin könsidentitet? Men hur är det med en kvinna? Vad säger ni?
            Faktum är att för att över huvud taget vara med i leken fick kvinnor
            nakna gå förbi en jury för att bevisa att de var kvinnor så sent
            som år 1966. Det var först år 1960 som kvinnor fick springa 800
            meter. Den möjligheten togs bort efter
          </note>
          <note>
            OS i Amsterdam år 1928 då det konstaterades att kvinnorna blev
            anfådda. Det ansågs otrevligt. Anledning till att kvinnorna fick
            vänta så länge med att spela fotboll var att bollen kunde komma
            på brösten och orsaka bröstcancer.
          </note>
          <note>
            Damfotboll och fotboll. Dambandy och bandy.
          </note>
          <note>
            Svenska damfotbollslandslaget, och svenska fotbollslandslaget.
            Hör ni hur det låter? Det finns alltså idrott och damidrott. Med
            vårt historiska kunnande kanske det inte är så svårt att förstå
            att det har blivit på det här sättet. Däremot är det helt obegripligt
            varför det fortfarande är så.
          </note>
          <note>
            Endera gör vi nu idrotten helt könsneutral, som ridsporten redan
            har gjort, eller så fortsätter vi med att separering. Men då ska
            det vara en gemensam separering, mina vänner! Då blir det herrfotboll
            och damfotboll, herrbandy och dambandy, och svenska herrfotbollslandslaget.
            Vi ska inte underskatta ordets makt, vilket statssekreterare Gunilla
            Thorgren lyfte fram i en tidskrift med samma namn under 70-talet,
            en tidskrift som jag var flitig prenumerant på. Studiemedlen räckte
            till mycket på den tiden, men det är en liten parentes!
          </note>
          <note>
            Fru talman! Vår idrottshistoria är lång och spännande. Det kan
            Riksidrottsmuseet intyga. Tyvärr har museet inte längre några
            lokaler sedan de lämnade
          </note>
          <note>
            Globen. Men med sina två och en halv tjänster är man ute i verkligheten
            både fysiskt och på nätet. Att
          </note>
          <note>
            Riksidrottsmuseet skulle få lokaler i Globen användes faktiskt
            som argument i Stockholmsdebatten en gång i tiden för att man
            skulle legitimera själva Globenbygget. Tänk så det kan gå!
          </note>
          <note>
            I propositionen och i det här betänkandet tar man upp lek och
            idrott, dvs. bredden, och idrott som kommersiell underhållning,
            dvs. eliten. Att tävlingsmomenten hittills har fått dominera verkar
            elitistiskt.
          </note>
          <note>
            Idrott för barn upp till tolv år ska fokusera på en allsidig
            utveckling av fysiska grundfärdigheter och ge utlopp för glädje
            och spontanitet i barnets personliga utveckling. Även när det
            gäller åldersgruppen 12-25
          </note>
          <note>
            år är det viktigt att idrotten präglas av en lekfull och allsidig
            träning. Stegringen i svårighetsgrader inför tävling måste hela
            tiden anpassas. Uppdelningen mellan dem som vill gå vidare på
            elitnivå och dem som vill fortsätta för den egna lustupplevelsens
            skull ska inte ske för snabbt.
          </note>
          <note>
            Idrotten som kommersiell underhållning ökar hela tiden. Det ska
            den självfallet tillåtas att göra. Och den ska fungera på marknadsmässiga
            villkor. Därför bör den inte få offentliga bidrag eller andra
            subventioner.
          </note>
          <note>
            I kammaren har vi på ett tidigt stadium hört att det finns ett
            parti som inte delar den uppfattningen. Men
          </note>
          <note>
            Miljöpartiet tillsammans med Vänsterpartiet och regeringspartiet
            tycker att ett aktiebolag som bedriver idrottsverksamhet ska behandlas
            som vilken kommersiell aktör som helst. Det innebär att man får
            betala marknadsmässig hyra för offentliga lokaler och anläggningar
            och betala för polisens ordningshållning vid offentliga tillställningar.
            Samhällets uppgift i det här fallet är att se till att verksamheten
            bedrivs på ett konkurrensneutralt sätt.
          </note>
          <note>
            När det gäller Dopingjouren och Dopinglaboratoriet vill jag påminna
            de talare som har tagit upp frågan om att det inte fanns någon
            politisk majoritet i utskottet för den delen i betänkandet utan
            givna ekonomiska garantier för verksamheten. Ärendet avgjordes
            alltså i utskottet först efter det att det ekonomiska klarläggandet
            gjordes.
          </note>
          <note>
            Slutligen, fru talman, kan man fråga: Är idrott kultur? Jag anser
            det i alla fall. Folkrörelsen hör helt hemma i kulturutskottet,
            men i de dagliga tidningarna kallas idrott för sport. De har en
            egen bilaga helt inriktad på tävlingar. Sedan har vi den speciella
            bilagan med kultur. Där skriver olika kultur-förstå-sigpåare om
            vad de anser om olika utställningar, böcker och teaterföreställningar.
            Att t.ex. gå på museum är inget nöje, utan det är kultur. Sist
            kommer nämligen de speciella nöjessidorna. De domineras av film;
            det är nöje. Den kulturpolitiska debatten har inga sidor alls
            i våra dagstidningar. På politiksidan hänvisas det bl.a. till
            kultursidorna, och på kultursidorna hänvisas vi politiker till
            politiksidorna.
          </note>
          <note>
            Det finns en fråga som jag gärna skulle vilja diskutera mer.
            Kommunernas samlade ekonomiska bidrag till landets musik- och
            kulturskolor är
          </note>
          <note>
            1 139 000 000 kr medan kommunernas samlade ekonomiska bidrag
            till idrottsanläggningar - bara själva anläggningarna - är 4 394
            000 000 kr. Det är alltså det fyrdubbla. Politiken bakom detta
            är dold men bottnar självfallet i idrottens manliga militära historia.
          </note>
          <note>
            Vi behöver tydliggöra behovet av mer kulturstöd till skolan och
            i dag bryta trenden från 1990-talet. Det handlar om den generella
            minskningen av fritidsutgifterna för barn och ungdomar i kommunerna.
          </note>
          <note>
            Med detta har jag också påannonserat nästa debatt om ungdomspolitiken
            för demokrati, rättvisa och framtidstro. Tack!
          </note>
          <note type="speaker">
            Anf. 182 KENT OLSSON (m):
          </note>
          <note>
            Fru talman! Det har i den här kammaren talats om enigheten i
            idrottspropositionen. Statsrådet Ulrica
          </note>
          <note>
            Messing framförde att hon var väldigt glad över den enighet som
            finns när det gäller idrottsfrågor.
          </note>
          <note>
            Jag tycker att det är bra i de fall som vi är överens.
          </note>
          <note>
            Men regeringens och utskottsmajoritetens åsikter när det gäller
            idrotten kan i alltför många frågor sammanfattas med ord som "härtill
            är vi nödd och tvungna"
          </note>
          <note>
            eller "vi håller med, men inget händer ändå" eller
          </note>
          <note>
            "man utreder". Man kan knappast säga att regeringen i denna fråga
            är speciellt pådrivande.
          </note>
          <note>
            Låt mig ge några exempel:
          </note>
          <note>
            Man garanterade inte Dopinglaboratoriets fortsatta existens i
            propositionen. Vi motionerade om det tillsammans med andra. Nu
            avsätter man extra pengar efter all kritik från de borgerliga
            partierna och från
          </note>
          <note>
            Riksidrottsförbundet. Varför gör man det så sent?
          </note>
          <note>
            Varför gör man det först nu? Varför finns denna onödiga oro för
            dem som arbetar där och för idrotten?
          </note>
          <note>
            Dopinglaboratoriet har ju även betydelse för internationella
            arrangemang i Sverige och för ett eventuellt
          </note>
          <note>
            OS.
          </note>
          <note>
            Dopingjouren har ingen finansiering efter årsskiftet 1999/2000.
            Vi, med flera, anser att Dopingjourens fortsatta existens bör
            garanteras. Regeringen tillskjuter pengar för år 2000 och arbetar
            med att -
          </note>
          <note>
            hör på det här - säkerställa ett finansiellt stöd till verksamheten
            som långsiktigt ska säkra Dopingjourens framtid. Varför är detta
            inte klart nu? Varför fanns detta inte med i propositionen? Varför
            har regeringen inte visat tillräckligt intresse för den här frågan?
          </note>
          <note>
            När det gäller ökningen av antalet timmar med idrott i skolan
            nämnde Lars Wegendal det som sker nere i Skåne och i Bunkeflo.
            Det är bra, men det han inte nämnde var bl.a. att initiativtagare
            Gärdsell som är ordförande i Bunkeflo IF och chef på ortopediska
            kliniken i Malmö och Trelleborg ser leken och idrotten som den
            billigaste och bästa pensionsförsäkring som vi kan ge våra barn.
            Vi vet att människan under de senaste hundra åren har blivit 25
            år äldre. Det är unikt. Människan har funnits i tusentals år.
            Plötsligt lever hon 25 år längre, säger Gärdsell och fortsätter
            med att säga att det har fått enorma konsekvenser. Nu börjar välståndet
            att få biverkningar. Det blir mer astma, mer allergi och mer åldersdiabetes.
            Medelvikten ökar kraftigt, framför allt hos pojkar, vilket är
            ett uttryck för en negativ livsstil. Det är mer missbruksproblematik
            och fler psykosomatiska tillstånd. Framför allt ökar antalet frakturer.
          </note>
          <note>
            Tidigare i Malmö var det 25-30 lårbensbrott per år. På 1960-talet
            var det 50-75. I dag är vi uppe i 600
          </note>
          <note>
            per år. Förklaringen till denna dramatiska utveckling är förmodligen
            stillasittande i låg ålder. Skelettets benmassa byggs upp under
            de första 16 åren. Gärdsell påpekar att man måste ha mer gymnastik
            och röra sig mer i skolan.
          </note>
          <note>
            Utskottet instämmer i att det är viktigt med motion, inte minst
            från folkhälsosynpunkt, och hänvisar bl.a. till att elever, genom
            elevens val, kan använda fler timmar till idrott i skolan. Men
            dessa timmar används inte av dem som behöver det utan av dem som
            redan idrottar. Skillnaden mellan de elever som idrottar och de
            som inte gör det blir ännu större. Även i det här fallet talar
            man men gör lite från regeringens sida.
          </note>
          <note>
            Vi föreslår att idrotten ska ges bättre förutsättningar för egenfinansiering
            genom övertagande av anläggningar, ökad lotteriverksamhet, minskat
            bidragsberoende och att de delar av spel- och lotterimarknaden
            som tidigare låg hos Tipstjänst överförs till ideella organisationer
            enligt 1994 års riksdagsbeslut.
          </note>
          <note>
            Att detta beslut inte genomfördes har kostat idrotten många miljoner
            kronor sedan 1984.
          </note>
          <note>
            Vad gör då regeringen? Jo, man väntar på en utredning. Medan
            idrotten väntar på att själv kunna finansiera sin verksamhet och
            på pengar väntar regeringen på en utredning. Idrotten får mindre
            pengar och får fortfarande vänta på denna utredning. Det är anmärkningsvärt
            att regeringen på detta sätt nonchalerar idrotten, trots att även
            regeringen anser att dess andel av spel- och lotterimarknaden
            måste öka.
          </note>
          <note>
            Skatter och moms är utrett - ingenting händer.
          </note>
          <note>
            Momskostnader för idrottsföreningars drift av anläggningar får
            man inte dra av. Här får man också vänta på en utredning, medan
            kommunerna får dra av.
          </note>
          <note>
            Vad det gäller ortsföreträde säger man i utskottets betänkande:
            "Ungdomar som satsar på elitidrott bör enligt regeringen ges möjligheter
            att kombinera utbildning och idrott." Men detta ska tydligen enbart
            gälla gymnasierna. Därefter finns det ingen som helst möjlighet.
          </note>
          <note>
            Trots det säger man: "Oaktat kulturutskottet finner det viktigt
            att stödja elitidrottares möjlighet till utbildning anser utskottet
            att någon särbehandling inte bör göras av högskolestuderande elitidrottare."
          </note>
          <note>
            Varför kan inte detta ske? Om man nu anser att det är viktigt,
            varför ger man då inte möjligheter till detta, vilket hela idrottsrörelsen
            och Riksidrottsförbundet står bakom? Det är för mig oerhört oförklarligt
            att man inte gör detta, när Riksidrottsförbundet har bett regeringen
            om det.
          </note>
          <note>
            Slutligen går jag över till boxningen. I en motion begärs utredning
            av professionell boxning i Sverige.
          </note>
          <note>
            Det begärs alltså bara en utredning, och jag noterar att ministern
            här faktiskt är positivare än vad som står i betänkandet. Det
            tycker jag känns väldigt roligt att höra. Eftersom jag skällt
            på regeringen förut får jag ändå ge ministern det berömmet att
            hon tydligen är beredd att göra en allsidig utredning. Det tycker
            jag att man ska kunna ta till sig i den här kammaren. Jag håller
            med Peter Pedersen: Beslutet är faktiskt från
          </note>
          <note>
            1969, och det har hänt en hel del på 30 år. Tiden står ju inte
            still. Och tillåter man amatörboxning, varför ska man då inte
            tillåta proffsboxning? Dessutom utövas ju boxning av svenska idrottsutövare
            utomlands, och vi ser det var och varannan dag i TV.
          </note>
          <note>
            Fru talman! Detta var några av de frågor i betänkandet som jag
            anser viktiga. Idrottens roll i samhället är viktig, och idrotten
            måste ges bra och självständiga villkor för att utvecklas än mer.
          </note>
          <note>
            Låt mig så avslutningsvis yrka bifall till reservation nr 1.
          </note>
          <note>
            Anf. 183 Statsrådet ULRICA MES-
          </note>
          <note>
            SING (s):
          </note>
          <note>
            Fru talman! Jag ska fatta mig kort. Jag hade inte tänkt begära
            replik, men jag kan inte låta bli. Jag måste nämligen påminna
            Kent Olsson om att det var den borgerliga regeringen, där moderaterna
            fanns med, som minskade antalet idrottstimmar i skolan från 537
            timmar per år till 460. Nu har vi ökat dem till 500 timmar, men
            självklart måste också idrott och rörelse in i andra timmar i
            läroplanen. Det låter här som om det är vi som har gjort en minskning,
            men vi har lagt tillbaka timmar och gjort en ökning. Jag är mån
            om att rörelse och aktiviteter också kommer in i andra ämnen i
            skolan, för barnens skull och för hälsans skull.
          </note>
          <note>
            Sedan låter det nästan som om Kent Olsson hade guldbyxor på sig:
            Slopa momsen, bort med reklamskatten och mycket, mycket annat.
            Vi har ett begränsat ekonomiskt utrymme, vi har stora frågor som
            utreds och jag har varit tydlig i kammaren i dag och aviserat
            att vi är beredda att återkomma med de frågorna, eftersom de är
            viktiga för idrottsrörelsen i framtiden.
          </note>
          <note>
            Avslutningsvis skulle jag, på frågan om Dopinglaboratoriet, vilja
            citera en känd amerikansk president. Jag tror att han en gång
            sade: Read my lips: No more taxes! Han fick ångra det efteråt,
            men nu vill jag en gång till för kammarens ledamöter förtydliga
            att satsningen på Dopinglaboratoriet är långsiktig.
          </note>
          <note>
            Det är ingen kortsiktig satsning, utan det är en långsiktig satsning.
          </note>
          <note type="speaker">
            Anf. 184 KENT OLSSON (m) replik:
          </note>
          <note>
            Fru talman! Om vi börjar med den sista delen tror jag att hela
            kammaren är nöjd och belåten med att satsningen på Dopinglaboratoriet
            är långsiktig. Det har inte framgått i de skrivningar som finns
            här. Det är ju skönt att regeringen ser lite längre än utskottet,
            även om man kunde ha önskat att regeringen hade gjort detta lite
            tidigare.
          </note>
          <note>
            När det gäller idrottstimmar har jag motionerat om att vi ska
            ha fler timmar idrott i skolan och då noterat att detta inte har
            fått gehör hos utskottet. Jag noterar också att ministern sade
            att idrott var viktigt men inte var beredd att anslå fler timmar
            till detta.
          </note>
          <note>
            Men det är möjligt att ministern är beredd att göra det i sitt
            nästa inlägg. Annars är åsiktsskillnaderna mellan ministern och
            mig trots allt kvar i den här delen, då jag anser att det bör
            finnas fler timmar.
          </note>
          <note>
            Sedan är det förstås skönt att alla dessa skatteutredningar som
            vi har väntat på i många år någon gång kommer att bli färdiga.
            Jag har också noterat att det står att många av dem ska bli färdiga
            i november och i december. Vi befinner oss nu ganska sent i november,
            så vi får väl hoppas att detta kommer. Det är ju en av de viktigaste
            sakerna för idrottens fromma att man verkligen får de här skatteminskningarna
            vad gäller moms, moms på spelarövergångar, reklamskatt och annat.
          </note>
          <note>
            Anf. 185 CHARLOTTA L BJÄLKE-
          </note>
          <note type="speaker">
            BRING (v):
          </note>
          <note>
            Fru talman! Jag är en hängiven anhängare av skuggboxning - men
            inte av de förslag som syftar till att upphäva förbudet mot proffsboxning
            i Sverige och tillåta sparring.
          </note>
          <note>
            Den s.k. proffsboxningsmotionens utgångspunkt är, liksom de tidigare
            motionerna och även de anföranden som har hållits här i kammaren,
            väldigt fokuserad på individer, dvs. utövarna av proffsboxning
            och deras förutsättningar att framgångsrikt utöva sin sport samt
            deras möjligheter att utöva den just i Sverige. Jag tycker att
            motionens utgångspunkt är felaktig. Förbudet mot proffsboxning
            baserar sig inte, åtminstone inte i huvudsak, på att vare sig
            hindra eller skydda enskilda utövare av den här sporten. Det har
            inte varit lagstiftarens huvudmotiv och bör inte vara det nu heller.
            Därför har jag yrkat avslag på den här motionen.
          </note>
          <note>
            Fru talman! Utgångspunkten i lagstiftningen ligger i själva proffsboxningens
            natur och dess eventuella återverkan på samhället, inte minst
            på barn och ungdom. Vad man än anför för motargument kvarstår
            det obestridliga faktum att det proffsboxning till sist handlar
            om är att, visserligen under i viss mån reglerad form, misshandla
            andra människor mot betalning.
          </note>
          <note>
            Till proffsboxningens natur hör också att betalningen blir bättre
            ju allvarligare misshandeln är. Man eftersträvar därför att slå
            sin motståndare framför allt i huvudet för att uppnå någonting
            som kallas knockout, vilket representerar den yttersta målsättningen
            för en boxare i varje enskild match. Knockout innebär, som vi
            alla vet, att man slår sin motståndare medvetslös och alltså utsätter
            denne för en åtminstone lindrig hjärnskada. Hjärnskadan kan också
            vara allvarlig och bestående, eller åtminstone utvecklas till
            det genom att slag upprepas tillräckligt ofta. Reglerna för boxning
            utgör därför härmed inget hinder för grov misshandel utan premierar
            tvärtom den som lyckas försätta sin motståndare i total eller
            delvis medvetslöshet.
          </note>
          <note>
            Amatörboxningen försöker åtminstone minimera dessa skador genom
            bl.a. huvudskydd. Proffsboxningens regler erbjuder inget skydd
            mot hjärn- och andra huvudskador, utan premierar som sagt i stället
            gärningsmannen ekonomiskt.
          </note>
          <note>
            Det här är vad proffsboxningen innerst inne handlar om. Detta
            och de högst tvivelaktiga etiska och moraliska värderingar som
            ligger till grund för denna typ av organiserad misshandel är också
            utgångspunkten för det förbud mot proffsboxning vi har här i Sverige
            och som vi inte ska upphäva, utan som vi tvärtom, tycker jag,
            ska vara mycket stolta över.
          </note>
          <note>
            För mig är det otänkbart att vi ska upphäva en lagstiftning och
            tillåta att man ska kunna misshandla människor mot betalning.
            Samtidigt är det så självklart för oss att vi har restriktiva
            regler mot annan typ av misshandel och barnaga.
          </note>
          <note>
            Fru talman! När man betraktar vad som utgör proffsboxningens
            verkliga innehåll är det lätt att se att den inte heller kan påverka
            publiken i annat än förråande eller åtminstone etiskt tvivelaktig
            och riskabel riktning. Det här gäller framför allt den mest påverkbara
            delen av publiken, de med de sämsta förutsättningarna till kritisk
            och moralisk prövning, nämligen de unga, barnen och ungdomarna.
          </note>
          <note>
            De signaler ett samhälle ger som tillåter denna typ av verksamhet,
            framför allt ett samhälle som upphäver ett förbud mot denna typ
            av etiskt tvivelaktig och förråande verksamhet, ger unga människor
            odelat negativa signaler och kan omöjligt påverka deras utveckling
            i positiv riktning, anser jag.
          </note>
          <note>
            I motion nr 1998/99:Kr511 har man som ett argument för proffsboxning
            hänvisat till att det har funnits och sannolikt ännu finns författare
            som i sin produktion har prisat och glorifierat boxningen. Jag
            kan inte låta bli att replikera att det även finns och har funnits
            många författare och även andra konstnärer som har lyckats framställa
            t.o.m. krig och olika typer av terrordåd i ett positivt ljus,
            och även på ett bra konstnärligt sätt. För att ta ett exempel
            var Ernest
          </note>
          <note>
            Hemingway en varm anhängare av tjurfäktning. Men jag har aldrig
            hört att någon skulle ha använt det som ett argument för att vi
            borde tillåta och införa den typen av organiserat djurplågeri
            här i Sverige.
          </note>
          <note>
            Med anledning av det och av det jag har sagt har ni väl alla
            förstått att Peter Pedersen inte har hela
          </note>
          <note>
            Vänsterpartiets riksdagsgrupps stöd för den här motionen. Jag
            yrkar bifall till utskottets förslag.
          </note>
          <note type="speaker">
            Anf. 186 PETER PEDERSEN (v) replik:
          </note>
          <note>
            Fru talman! Jag har förståelse för många av de argument som Charlotta
            Bjälkebring anför mot proffsboxning. Om det inte fanns några problem
            med boxningen i allmänhet eller proffsboxningen i synnerhet skulle
            det sannolikt inte föreligga något förbud heller.
          </note>
          <note>
            Men jag konstatera att det har vidtagits en rad åtgärder inom
            boxningssporten. Man har minskat antalet ronder även i proffsboxning,
            vilket har minskat skadefrekvensen. Jag hörde så sent som i dag
            av
          </note>
          <note>
            Paulo Roberto att man infört att invägning ska göras tre gånger
            till matcher, därför att de flesta skador har samband med att
            boxare liksom brottare ska gå i viktklasser. Man bantar hårt inför
            en match för att klara viktgränsen. Nu gäller tre olika invägningar
            för att minimera risken att man utsätter sig för uttorkning och
            utmattning som kan leda till skador. Det finns säkert en mängd
            andra förslag som kan genomföras för att skydda boxaren.
          </note>
          <note>
            Jag kan inte låta bli att säga, fru talman, att boxning går inte
            ut på att man ska slå ihjäl motståndaren.
          </note>
          <note>
            Det är en förolämpning. Gå och titta på en boxningsmatch! Titta
            på hur man uppträder i ringen mot motståndare och mot domare,
            framför allt hur man uppträder mot varandra efteråt. Där har många
            andra sporter mycket att lära, skulle jag vilja säga.
          </note>
          <note>
            Jag konstaterar att vi varje dag kan se grov pornografi, mycket
            våld, i princip i alla såpor eller vad det kan vara. Det finns
            ingen som helst moralisk etik i att lyfta fram proffsboxning som
            ett stort samhällsproblem i det sammanhanget. Det finns många
            saker som är mycket värre.
          </note>
          <note>
            Vi förbjöd proffsboxning för 30 år sedan. Jag tror att det var
            ett eller högst två år sedan vi förbjöd prostitution i Sverige.
            Jag finner det fullständigt absurt.
          </note>
          <note>
            Som sagt var, de medicinska skälen var faktiskt de som anfördes
            som huvudargument när man förbjöd proffsboxningen. Där har saker
            inträffat. Man har vidtagit åtgärder. Varför kan vi inte titta
            närmare på om de åtgärderna är möjliga att genomföra även i
          </note>
          <note>
            Sverige?
          </note>
          <note>
            Jag vill bara anföra, jag har inte sagt det hittills, att Alf
            Svensson, som brukar ta till etiska resonemang, för ungefär samma
            etiska resonemang som jag i den här frågan och står dessutom som
            undertecknare till motionen, vilket borde kunna mana till viss
            eftertänksamhet hos dem som anför etiska argument mot boxning.
          </note>
          <note>
            Anf. 187 CHARLOTTA L BJÄLKE-
          </note>
          <note type="speaker">
            BRING (v) replik:
          </note>
          <note>
            Fru talman! Jag tycker att Peter Pedersen tar upp väldigt konstiga
            argument i replikskiftet. Det verkar som om det inte finns någon
            anledning att ha kvar ett förbud mot proffsboxning bara för att
            samhället speglar en större våldsbenägenhet nu än det har gjort
            tidigare.
          </note>
          <note>
            Jag tycker att vi ska se det på det här viset, att för
          </note>
          <note>
            30 år sedan var man väldigt klok. Man införde ett förbud som
            man på andra områden har infört långt senare. De förbuden borde
            egentligen också ha införts för 30 år sedan. Det finns inga skäl
            att i dagens samhälle liberalisera synen på boxning och tillåta
            proffsboxning i Sverige av den anledningen.
          </note>
          <note>
            Tvärtom tycker jag att vi ska vara väldigt stolta över den lagstiftning
            vi faktiskt har. Jag tycker att den lagstiftningen, som visserligen
            har 30 år på nacken, fortfarande är giltig. De argument som man
            anförde då var att boxningen hade en förråande inverkan på publiken.
            Den befrämjade osunda ekonomiska intressen. Dessutom stiftade
            man lagen av medicinska skäl.
          </note>
          <note>
            Det finns inga argument som kan övertyga mig om att detta skulle
            ha ändrats i dagens samhälle.
          </note>
          <note>
            Tvärtom kvarstår de här argumenten fortfarande som hållbara.
          </note>
          <note type="speaker">
            Anf. 188 PETER PEDERSEN (v) replik:
          </note>
          <note>
            Fru talman! Jag konstaterar bara, liksom i mitt anförande tidigare,
            att argumentet om förråande effekt kunde vara effektivt för 30
            år sedan. Jag vill bara påpeka att varje dag, varje kväll närmare
            bestämt, kan den som vill titta på proffsboxning i TV. Många gör
            det bevisligen också, både kvinnor och män faktiskt.
          </note>
          <note>
            Jag kan också konstatera att många av de ungdomar som i social
            vilsenhet befinner sig på gator och torg och ägnar sig åt misshandel
            historiskt sett har dragits in i träningslokalerna och utsatts
            för hårda regelverk. Det gäller både amatörboxning och proffs.
          </note>
          <note>
            De har faktiskt fått sitt liv att fungera. Vi har t.ex.
          </note>
          <note>
            George Scott som kommer från en miljö som inte var alltför lyckad,
            för att prata klarspråk, men som har lyckats bli världsmästare
            i boxning och fått ett socialt fungerande liv. Tyvärr kom han
            i händerna på en utländsk manager och har såvitt jag förstår inte
            behållit så mycket pengar. Medan Ingemar Johansson, under den
            tid som proffsboxning var tillåten i Sverige, hade en svensk manager
            och faktiskt fortfarande har behållning av det.
          </note>
          <note>
            Jag har full respekt för de argument som Charlotta
          </note>
          <note>
            Bjälkebring anför, men jag kan ändå konstatera att det finns
            andra sporter där man skadas, där det förekommer dödsfall. Där
            är inte boxningen värst på något vis. Det är helt andra sporter
            som toppar statistiken vad gäller dödsfall. Men det skulle aldrig
            falla mig in att föreslå förbud. Däremot kan man titta närmare
            på åtgärder för att försöka förhindra fortsatta dödsfall eller
            allvarliga olyckor. Det är självklarheter.
          </note>
          <note>
            Men det är det utredningen ska syfta till.
          </note>
          <note>
            Anf. 189 CHARLOTTA L BJÄLKE-
          </note>
          <note type="speaker">
            BRING (v) replik:
          </note>
          <note>
            Fru talman! Återigen lyfter Peter Pedersen upp individen i den
            här debatten, alltså hur proffsboxaren själv ska kunna ha det
            så bra som möjligt i sitt eget land. Jag tycker inte att det är
            det som lagstiftningen handlar om. Den handlar i stort om vilket
            samhälle vi vill ha. Bara för att vi kan se porr, våld, boxning
            osv.
          </note>
          <note>
            på nätterna i kabel- och satellit-TV, bara för att samhället
            har förändrats i den delen finns det väl inget skäl att vi också
            ska anpassa lagstiftningen och införa proffsboxning i Sverige.
            Egentligen skulle vi gå precis den motsatta vägen och bli mycket
            mer restriktiva även på de andra områdena. TV-mediet har nämligen
            en mycket stark genomslagskraft, och jag tror inte att någon människa
            som tittar på dessa program mår bättre av det. Skulle de må bättre
            av att titta på en proffsboxningsmatch där man slår på varandra
            mot betalning, skulle jag också kunna tänka mig att överväga detta
            beslut. Men jag är övertygad om att det inte är på det viset utan
            att människor tar väldigt illa vid sig av det. De mår inte bra
            av det.
          </note>
          <note type="speaker">
            Anf. 190 CAROLINE HAGSTRÖM (kd):
          </note>
          <note>
            Fru talman! Jag skulle också vilja uppehålla mig vid reservation
            5 som har rubriken Jämställdhet i betänkandet. Som belysts här
            tidigare i debatten råder det en obalans i fördelningen av resurser
            mellan kvinnliga och manliga idrotter. Det har också uppmärksammats
            under de senaste åren, men fortfarande prioriteras de manliga
            idrotterna. Trots klara direktiv från Riksidrottsförbundet till
            specialidrottsförbunden finns det en uppenbar risk att de kvinnodominerade
            idrotterna missgynnas vid förbundens fördelning. I
          </note>
          <note>
            den kommunala prioriteringen är misstankarna om denna diskriminerande
            prioritering ännu mer befogad.
          </note>
          <note>
            Det är också uppenbart att t.ex. ridskolor och ridklubbar har
            allt svårare att hävda sina intressen gentemot de manliga idrotterna,
            t.ex. fotboll, ishockey, m.fl.
          </note>
          <note>
            I slutbetänkandet SOU 1996:3 presenteras en intressant jämförelse
            just mellan hockey och ridning. I
          </note>
          <note>
            en svensk kommun speglade de två idrotterna varandra könsmässigt
            genom att det fanns lika många flickor inom ishockeyn som det
            fanns pojkar inom ridningen.
          </note>
          <note>
            När det gäller kontantbidragens fördelning kunde ingen större
            skillnad ses. Men när kontantbidragens fördelning slogs samman
            med anläggningssubventionerna utgjorde flickornas del endast 22
            % av det totala offentliga stödet till idrotterna.
          </note>
          <note>
            Fru talman! Vi kristdemokrater har i en motion föreslagit att
            en oberoende utredning bör tillsättas om hur verkligheten för
            de kvinnodominerade idrotterna ser ut i förhållande till grabbsporterna.
            Trots många vackra ord i betänkandet om vikten av att jämställdhetssträvan
            ska genomsyra all idrottsverksamhet även på det ekonomiska området
            avstyrker utskottsmajoriteten detta förslag med hänvisning till
            en kartläggning som regeringen har för avsikt eller överväger
            att genomföra. I betänkandet nämns både ett gemensamt råd och
            en kartläggning.
          </note>
          <note>
            Jag hade tänkt ställa en fråga till idrottsministern, men hon
            är inte kvar i lokalen. Jag riktar därför min fråga till Lars
            Wegendal, om han kan konkretisera lite mer hur detta är tänkt
            att genomföras - rådet kontra kartläggningen. Jag vill också fråga
            när denna kartläggning kommer att genomföras.
          </note>
          <note type="speaker">
            Anf. 191 LARS WEGENDAL (s) replik:
          </note>
          <note>
            Fru talman! Jag kan inte hävda att jag är någon expert på ridsport.
            Det måste jag erkänna, även om jag i min ungdom faktiskt ägnade
            några sommarlov åt att rida. Däremot har jag varit kommunalpolitiskt
            aktiv under många år och stött på just dessa frågeställningar.
            Jag kan dela den uppfattning som framförs, att det finns en risk
            för, och i vissa kommuner är det redan verklighet, att ridsporten
            och andra flickdominerade idrotter inte får sin berättigade del
            av de anslag som finns. Det är detta skäl som ligger till grund
            för detta gemensamma råd mellan Riksidrottsförbundet och Kommunförbundet.
            Min förhoppning, och vad jag har hört, är att denna dialog ska
            tas upp ganska omedelbart i början av nästa år för att man ska
            försöka hitta sätt att mäta hur fritidsresurserna har använts
            i de olika kommunerna. När man därefter har ett resultat av dessa
            mätningar får man vidta åtgärder för att utjämna resursfördelningen.
          </note>
          <note type="speaker">
            Anf. 192 CAROLINE HAGSTRÖM (kd) replik:
          </note>
          <note>
            Fru talman! Det gläder mig att det finns en viss samsyn i dessa
            frågor trots allt. Men jag tycker ändå inte att jag har fått svar
            på frågan hur detta är tänkt att genomföras, men jag kanske inte
            har förstått svaret.
          </note>
          <note>
            Ska detta råd föregås, och ska det därefter göras en kartläggning?
            I propositionen och i betänkandet står det också att man överväger
            och att man har för avsikt. Det är alltså inte några konkreta
            förslag. Det skulle vara ett bra och viktigt besked för idrotten
            att få ett klargörande på denna punkt om det verkligen kommer
            att ske och när.
          </note>
          <note type="speaker">
            Anf. 193 KENTH HÖGSTRÖM (s):
          </note>
          <note>
            Fru talman! Först och främst vill jag ge statsrådet
          </note>
          <note>
            Ulrica Messing, regeringen och majoritetsföreträdarna en eloge
            för den här idrottspropositionen. Den är både löftesrik och vällovlig.
            Idrotten är ju som flera talare har sagt här Sveriges största
            folkrörelse alldeles oavsett vad som har sagts i talarstolen tidigare
            av bl.a.
          </note>
          <note>
            Ewa Larsson. Det är också Sveriges största ungdomsrörelse. Och
            det är Sveriges största föräldrarörelse, därför att enda gången
            som båda föräldrarna ställer upp likvärdigt och skjutsar sina
            barn till aktiviteter är när det handlar om idrotten. De säljer
            bingolotter, kokar kaffe och organiserar det ideella bakom kulisserna.
            Miljoner svenskar har vid något tillfälle deltagit eller deltar
            rätt ofta i svensk idrottsrörelse som ledare, som utövare, som
            föräldrar, som supportrar, som lottförsäljare, som varmkorvsförsäljare,
            som bingolottsförsäljare eller vad ni vill därför att de känner
            att detta engagemang och denna idealitet behövs för just den egna
            idrottsföreningen.
          </note>
          <note>
            Tänk om alla folkrörelser hade smittats av denna idealitet och
            av det engagemang som idrottsrörelsen bärs upp av. Då hade svensk
            folkrörelse inte haft samma identitetskris som den de facto har
            i dag med minskad medlemstillströmning och med många andra bekymmer.
            Mot denna bakgrund är denna regerings proposition viktig.
          </note>
          <note>
            Men jag vill ändå peka på några skevheter i svensk idrottsrörelse
            som jag tycker att man politiskt kan åtgärda. Caroline Hagström
            har nyss tagit upp en.
          </note>
          <note>
            Jag ska ta upp ett par andra. Det gäller i första hand jämställdhetsaspekten.
          </note>
          <note>
            Har ni tänkt på att det är väldigt många unga pojkar och flickor
            som börjar åka skridskor i organiserad form via korpen eller via
            någon konståkningsförening men att nästan ingen kille fortsätter
            att åka konståkning därför att ishockeyn lockar över dem till
            denna machoinriktade sport? I USA, Kanada och Storbritannien åker
            lika många pojkar som flickor konståkning. Och fyra bland de tio
            ledande TV-sporterna i
          </note>
          <note>
            USA är konståkningsgrenar. Ishockey finns över huvud taget inte
            på den popularitetslistan. Dansen, som är den kanske snabbast
            växande motionsformen och idrotten i Sverige, lockar inte heller
            den tillräckligt många killar. Ridningen, som är Sveriges absolut
            största flicksport, om än mycket riskfylld, mycket mer riskfylld
            än t.ex. boxning, lockar inte heller tillräckligt många killar
            vid basrekryteringen, tyvärr.
          </note>
          <note>
            Detta måste vi kunna åtgärda, likväl som vi kan peka på att det
            är för få tjejer som deltar i vissa andra sporter, t.ex. den estetiskt
            mycket tilltalande amatörboxningen, som kräver elegans, koordination
            och nästan allt det bästa som idrott kan uppvisa, snabbhet, vighet,
            inte råstyrka.
          </note>
          <note>
            Tänk att vi för 40 år och 5 månader sedan denna dag, den 25 november,
            vaknade upp i ett land med en världsmästare i tungviktsboxning.
          </note>
          <note>
            Nästan hela Sverige satt på natten och lyssnade till den knastriga
            rösten via Radio Luxemburg. Lars-
          </note>
          <note>
            Henrik Ottosson refererade ju då Ingemar vann i
          </note>
          <note>
            Yankee Stadium. Ingen kunde då med folkligt stöd, trots att många
            försökte, tysta ned denna frekvens.
          </note>
          <note>
            Sveriges Radio sände inte. Svensk TV sände inte.
          </note>
          <note>
            Tidningarna förteg det faktum att vi hade en proffsmatch borta
            i New York men det folkliga stödet var kompakt.
          </note>
          <note>
            Tio år senare fattade tvåkammarriksdagen beslut om att förbjuda
            proffsboxning därför att då var vår boxning på utdöende. Vi hade
            en enda utövare kvar,
          </note>
          <note>
            Bosse Högberg. Det var lätt att hitta de opinionsmässiga poängen
            för att förbjuda proffsboxningen. Tio år tidigare skulle det inte
            ha gått. I dag skulle det, om vi hade haft proffsboxning, inte
            heller ha gått. I dag har vi ändå 23 registrerade yrkesverksamma
            boxare som faktiskt har stora framgångar. Några har varit Europamästare
            och någon har varit världsmästare. De tvingas ut i omständigheter
            som vi inte önskar att någon annan utövare av underhållning, dans,
            artisteri eller idrott ska hamna i. De tvingas leva under mycket
            knepiga omständigheter.
          </note>
          <note>
            I dagens Aftonbladet berättas om Armand Krajnc från Malmö som
            i morgon faktiskt ska gå en världsmästarmatch i Lübeck i Tyskland.
            Han säger:
          </note>
          <note>
            "Jag har gått den långa vägen och nu har tre års slit gett resultat."
            Sedan säger han: "Nyligen fick jag en lägenhet. Innan dess bodde
            jag i nästan tre år på 12
          </note>
          <note>
            kvadratmeter på gymmet, ett utrymme som jag delade med två tungviktare.
            Gissa om det var trångt."
          </note>
          <note>
            Det är ut i sådana omständigheter som vi skickar våra mycket
            skickliga killar som genom hårt arbete, hård träning, har tagit
            sig från det talangfulla stadiet till att möta motsvarande konkurrenter
            i en sport som rekryterar från världens alla hörn. Boxningen är
            den största olympiska sporten över huvud taget. Det finns ingen
            gren som har så många anmälda utövare till de olympiska spelen
            - enskilt - som just boxningen.
          </note>
          <note>
            Ändå har Sverige kvar detta yrkesförbud för våra 23
          </note>
          <note>
            bästa pugilister. Jag förstår inte motiven.
          </note>
          <note>
            Kan det möjligen vara så att vi gillar ideal som hyllas i Nordkorea
            och Kuba därför att de är de enda länderna som har kvar förbudet
            mot proffsboxning?
          </note>
          <note>
            Inget annat land i den europeiska unionen har detta förbud, inte
            heller något land i den nordiska gemenskapen. Vad är vitsen med
            att ha det kvar?
          </note>
          <note>
            Jag har inte hört något argument, i varje fall inte något bra
            argument. Charlotta Bjälkebring sade att inga som helst argument
            kan ändra hennes inställning. Men om ingenting kan förändra ens
            inställning är det väl ingen mening att argumentera och debattera.
            Jag trodde att meningen här i kammaren när man står i denna talarstol
            var att bryta argument, att vädra fakta samt att syna, analysera,
            utreda och värdera. Det är 30 år sedan vi värderade och analyserade
            frågan så självklart behövs det nu en utredning.
          </note>
          <note>
            Jag är mycket glad över statsrådet Messings öppning här i dag
            - att hon vill lyssna på idrottsrörelsen själv. Jag tror att det
            finns betydande opinioner inom idrottsrörelsen som än en gång
            vill djupt analysera och belysa de 30 år gamla argument som en
            gång vägledde riksdagen fram till detta förbud.
          </note>
          <note>
            Jag lyssnade på Birgitta Selléns engagerade tal för ökade avsättningsmöjligheter
            för enskilda idrottsutövare som vid enstaka tillfällen gör stora
            förtjänster. Jag har själv motionerat i detta viktiga ärende.
          </note>
          <note>
            Två gånger, förra hösten och nu, har jag nämligen motionerat
            om ökade periodiseringsmöjligheter inte minst för artister och
            för underhållare och idrottsutövare som under en kort, begränsad
            tid kanske tjänar mycket pengar; detta för att de ska få behålla
            så mycket som möjligt av pengarna och periodisera dem över en
            längre tid. Det är ett bra initiativ som jag stöder. Jag uppfattade
            att statsrådet Messing lämnade en öppning. Det vore väldigt bra
            om det här kunde komma till stånd.
          </note>
          <note>
            Tänk att George Scott, en av Sveriges genom tiderna bästa boxare
            - han har varit världsmästare -
          </note>
          <note>
            inte har ett rött öre kvar av sina gager! Han har som boxare
            nämligen tvingats vara i amerikanska promotorers händer. Där borta
            pågår på vissa håll, som ni vet, utomordentliga skumraskaffärer.
            Ingemar Johansson däremot har kvar en betydande del av sina gager
            därför att han var i en svensk promotors händer
          </note>
          <note>
            - Edwin Ahlqvist. Jag är mycket glad över att vi, i alla fall
            fram till dess att riksdagen tog ifrån boxningen dess yrkesutövande
            verksamhet, hade en välorganiserad svensk proffsboxning.
          </note>
          <note type="speaker">
            Anf. 194 BIRGITTA SELLÉN (c) replik:
          </note>
          <note>
            Fru talman! Jag hoppas att Kenth Högström lyckas övertyga sina
            egna partikamrater, för då kan vi kanske på sikt få respons för
            våra tankegångar.
          </note>
          <note type="speaker">
            Anf. 195 KENTH HÖGSTRÖM (s) replik:
          </note>
          <note>
            Fru talman! Så gott jag kan försöker jag övertala.
          </note>
          <note>
            Övertalandets konst är en konstart i sig. Men det är klart att
            det här också är en skatte- och finansieringsfråga. Hur mycket
            pengar som försvinner ur statskassan känner Birgitta Sellén till
            - det har ju varit ett statsfinansiellt svårt läge. Men jag lovar
            att jag kommer att göra allt för att argumentera för ökade periodiseringsmöjligheter
            för artister, underhållare och idrottsmän som tjänar en betydande
            skärv under en mycket begränsad del av sin tid som artister och
            för att de under en längre tid kan få periodisera denna inkomst.
          </note>
          <note type="speaker">
            Anf. 196 BIRGITTA SELLÉN (c) replik:
          </note>
          <note>
            Fru talman! Jag tror faktiskt inte att det blir negativt från
            skattesynpunkt om nämnda periodiseringsmöjligheter införs. För
            dem som i dag har ett skogskonto går det ju bra. Man får, precis
            som Kenth Högström säger, periodisera. Om idrottsutövare som under
            en kort tid tjänar mycket pengar kan göra samma sak får vi behålla
            de skatteintäkterna i Sverige i stället för att allting försvinner
            ut ur landet.
          </note>
          <note type="speaker">
            Anf. 197 KENTH HÖGSTRÖM (s) replik:
          </note>
          <note>
            Fru talman! Det finns en poäng i det som Birgitta
          </note>
          <note>
            Sellén säger. En förutsättning för att i riksdagen vinna gehör
            för utökade periodiseringsmöjligheter tror jag ligger just i det
            som Birgitta Sellén pekar på, nämligen att idrottsmännen annars
            öppnar konton i andra delar av vår värld därför att det blir en
            mindre skattebelastning och en ökad trygghet i det långa loppet,
            t.ex. i England - i värsta fall i Jersey.
          </note>
          <note>
            Det är alltså bättre att hämta inspirationskällan i skogskonton
            eller i ersättningsfonder som ju finns för bl.a. brandskador.
            Jag har också motionerat på den punkten. Vi har ju nu fått igenom
            delar av en motion från i fjol innebärande att aktiebolag får
            åtminstone
          </note>
          <note>
            5 % större möjligheter till avsättning till periodiseringsfond
            - precis som enskilda firmor och handelsbolag tidigare hade. Det
            är alltså en stor framgång.
          </note>
          <note>
            Jag tycker att skogskontot har visat vägen. Det är en bra modell.
          </note>
          <note type="speaker">
            Anf. 198 ROY HANSSON (m) replik:
          </note>
          <note>
            Fru talman! Avslutningsvis ska väl också jag slå mig in i boxningsdebatten.
            Jag har nu länge avhållit mig från det.
          </note>
          <note>
            Kenth Högström hade en inledning om flickidrotten för att snabbt
            glida in på boxningen. Jag har lite svårt att inse kopplingen
            där.
          </note>
          <note>
            Mitt skäl till att jag tar ställning mot proffsboxning är syftet
            med den typen av sport. Syftet är ju att skada motståndaren. Men
            jag vet att det finns idrotter som har större skador. Innebandy
            lär vara en sport med större skador. Ridsporten nämndes också.
            Det är säkert rätt att skadefrekvensen är större där men syftet
            där är inte att skada. Tvärtom gör man allt man kan inom den idrotten
            för att skydda utövarna. Ifall någon blir skadad blir man bestraffad
            och utvisad och förlorar matchen.
          </note>
          <note>
            Jämför detta med händelsen inom juniorhockeyn, där en tjeckisk
            spelare blev avstängd i 13 månader för att han skadade sin motståndare.
            Hade det varit boxning hade han vunnit matchen, fått beröm och
            belöning, kanhända riklig sådan i form av pengar.
          </note>
          <note>
            Jag vet också att det vi i dag talar om är en annan form än den
            proffsboxning som finns i USA. Jag tror inte för en sekund att
            vi här i Sverige skulle kunna få någon gangsterstyrd maffialedd
            idrott med uppgjorda matcher och öronbitning. Det tror jag inte
            för en sekund. vi har säkert bättre kontroll på detta.
          </note>
          <note>
            Avslutningsvis: Ser inte Kenth Högström någon motsättning i den
            här idrotten, där syftet är att skada motståndaren? När man gör
            det ganska rejält så att motståndaren är medvetslös, då har man
            vunnit matchen.
          </note>
          <note type="speaker">
            Anf. 199 KENTH HÖGSTRÖM (s) replik:
          </note>
          <note>
            Fru talman! Roy Hansson säger att syftet med boxningen är att
            skada motståndaren. Ska vi gå tillbaka till de historiska källorna
            är det egentligen en engelsk markis som myntade uttrycket the
            noble art of self-defence, dvs. den ädla formen av självförsvar
            och som ville att grabbarnas gatuslagsmål skulle civiliseras,
            skulle in i en ring och förses med regler.
          </note>
          <note>
            Det skulle vara vadderade handskar så småningom.
          </note>
          <note>
            Vi har skärpt reglerna på vägen fram. Det är alltså egentligen
            mycket tveksamt om man kan säga att boxningens själva syfte är
            det.
          </note>
          <note>
            Det är likadant med de andra kampsporterna. Det är alltså en
            självförsvarskonst som är formaliserad i regelverk, i olika skydd
            och medicinska kontroller.
          </note>
          <note>
            Syftet är egentligen är att så snabbt och effektivt som möjligt
            försöka träffa så många gånger som möjligt och gärna så hårt som
            möjligt men också försvara sig.
          </note>
          <note>
            Så det är ett dubbelt syfte. Boxningen har alla de kampmoment
            i sig som är riskabla men också alla de moment i sig som gör idrott
            tjusig, nämligen konstarter som är de svåraste: att hinna se,
            bekämpa sitt eget adrenalin, hinna försvara sig, hinna glida undan.
          </note>
          <note>
            De allra flesta och bästa boxarna glider undan bäst.
          </note>
          <note>
            Jag tror, Roy Hansson, att man ska vara försiktig med att uttala
            detta syfte. Boxningen har en alldeles extra dimension med sina
            regler, handskar och skydd.
          </note>
          <note>
            Jag tycker för min del att boxningen är en mycket finare sport
            än de flesta andra kampsporter som nu börjar erövra världen.
          </note>
          <note type="speaker">
            Anf. 200 ROY HANSSON (m) replik:
          </note>
          <note>
            Fru talman! Det är rätt att kampsporter i många fall kan vara
            skadande, men där man vidtagit de åtgärder man kan ta för att
            skydda utövarna. Inom fäktning, där man har redskap, har det gjorts
            utomordentligt mycket för att man just inte ska bli skadad. Skulle
            man bli skadad, skulle någon använda vapnet fel, då har den förlorat
            matchen.
          </note>
          <note>
            Den kampsport som Kenth Högström talar om är boxningen. Där är
            det så att när man slår någon knockout då har man vunnit. Jag
            har svårt att se det tjusiga i att en av två herrar - det är mestadels
            herrar som gör det här - behöver bäras ut. Den tjusningen har
            jag svårt att se.
          </note>
          <note type="speaker">
            Anf. 201 KENTH HÖGSTRÖM (s) replik:
          </note>
          <note>
            Fru talman! Man har intellektuellt övervägt riskerna innan man
            går upp i en ring. Man har slitit många många år i amatörboxningen
            innan man över huvud taget får gå upp i en professionell ring.
            Man har tränat mycket, både på försvar och på angrepp.
          </note>
          <note>
            Man är som regel bättre grundtränad än i de flesta andra kampsporter.
            Man vet med sig riskerna, man möter risken, man väger risken,
            värderar risken. Känner man att man inte passar in i ringen avbryter
            man som regel sin karriär. Det är ett fritt val, om än herrar
            emellan kanske, men många tjejer börjar boxas. Vet
          </note>
          <note>
            Roy Hansson om att den snabbast växande motionssporten i USA
            är boxersize bland både män och kvinnor?
          </note>
          <note>
            Man vill alltså utöva boxning, om än i amatörmässig form, och
            bara som träning. I dag när Paolo
          </note>
          <note>
            Roberto besökte Peter Pedersen och mig - han är det främsta affischnamn
            som svensk boxning har i dag -
          </note>
          <note>
            hade han med sig en kvinnlig tränare från boxningsklubben Star
            Fights på Söder. Hon tränar seniorer, tjejer och motionärer som
            vill utöva boxning. De allra flesta som utövar boxning deltar
            inte i ringen i en kamp. De allra flesta deltar bara i träningen,
            men de tycker att det ska vara tillåtet att utöva boxning. Det
            är tillåtet i alla länder som är jämförbara i världen, utom på
            Kuba och i Nordkorea, Roy Hansson.
          </note>
          <note type="speaker">
            Anf. 202 PETER PEDERSEN (v) replik:
          </note>
          <note>
            Fru talman! Jag vill bara konstatera att i amatörboxning vinner
            man på knockout om man har inhöstade poäng. Det är ingen skillnad
            i sak.
          </note>
          <note>
            Sedan skulle jag vilja komma med en liten sak -
          </note>
          <note>
            hoppas att jag har rätt. Om jag inte minns alldeles fel,
          </note>
          <note>
            Kenth Högström, är det så att vårt grannland Norge inte tillåter
            boxning - detta för att det ska bli rätt i protokollet. Om man
            inte har ändrat det på senare tid är det så. Det är Nordkorea
            och Kuba, men jag tror att även Norge har ett förbud av någon
            märklig anledning.
          </note>
          <note>
            Jag kan bara konstatera att även Norge haft framgångsrika boxare,
            t.ex. Ole Klemens som varit uppe i världsmästarmatcher.
          </note>
          <note>
            Jag ska också säga att Kuba, som tas upp som exempel, har förbud
            mot all professionell idrott. Däremot har de mycket framgångsrika
            boxare i Olympiska spelen. Det är inget allmänt negativt mot boxning
            man har där, utan det är en negativ inställning mot proffsidrott
            över huvud taget. Tack!
          </note>
          <note type="speaker">
            Anf. 203 KENTH HÖGSTRÖM (s) replik:
          </note>
          <note>
            Fru talman! Jag är djupt imponerad över Peter Pedersens sakkunskap.
            Det är inte för inte han har vunnit kvitt eller dubbelt i boxning.
            Jag är inte så säker på det här med Norges förbud. Island däremot
            har ett förbud; det ville jag nyss inte berätta för det skulle
            kunna försvaga mitt försvar. Men lägg gärna till några länder.
            Vi kanske hittar någon republik i Ryssland som ännu inte har orkat
            organisera den professionella boxningen. Tänk om Kuba hade professionell
            idrott så skulle de vara världsledande i denna idrott även på
            det professionella planet. De har de bästa boxarna, de vinner
            mest och de slår faktiskt hårdast i amatörboxning av alla boxare.
            De har alltså utvecklat den tekniken, tyvärr ska jag säga. Det
            är den andra delen av boxningen som är tjusig, nämligen att konsten
            försvara elegansen, vigheten, smidigheten och snabbheten.
          </note>
          <note>
            Ni ser nästan aldrig någon framgångsrik boxare som väger för
            mycket muskler, därför att muskler är bara i vägen. Det är ingen
            machosport på det sättet. Det är inte alls som ishockey som kräver
            mycket kroppskrafter, utan det är snabbhet, vighet, elegans och
            rytmik.
          </note>
          <note>
            Jag ser att Elisabeth Fleetwood ska upp efter mig.
          </note>
          <note>
            Hon kommer säkert att dela alla mina argument utom just detta
            att hon kanske inte vill ha professionell boxning.
          </note>
          <note type="speaker">
            Anf. 204 ELISABETH FLEETWOOD (m):
          </note>
          <note>
            Fru talman! Aldrig drömde jag väl om när jag gick hit i dag att
            Kenth Högström skulle få mig att göra en bekännelse.
          </note>
          <note>
            En vacker sommarnatt satt jag på min veranda på landet och lyssnade
            till Ingemar Johanssons slag. Han vann. Månen hade gått ned, och
            solen var på väg upp.
          </note>
          <note>
            Det var en härlig svensk sommar. Och jag hurrade.
          </note>
          <note>
            Men, Kenth Högström, bli inte för glad nu. Jag har blivit äldre
            sedan dess, och jag tror att jag har blivit klokare. Men jag har
            inte blivit så klok, eller tror mig ha blivit så klok, att jag
            säger. Inga argument kan få mig att ändra mig. Därför har vi fått
            den här situationen: Les extrêmes se touchent - ytterligheterna
            berör varandra. Anledningen till att jag står här i dag är att
            jag inte kunde vara närvarande vid justeringen av de här ärendet.
            I så fall hade jag tillsammans med Peter
          </note>
          <note>
            Pedersen reserverat mig till frömån för en utredning.
          </note>
          <note>
            Men min målsättning, om jag hade varit med då och när jag röstar
            här så småningom, är inte Peter Pedersens, precis som de andra
            gånger jag har varit med om det här, utan det är att jag än så
            länge är övertygad om att en sådan utredning kommer att visa att
            vår nuvarande lagstiftning är riktig. Däremot kan jag icke förstå
            att någon av oss som sitter här inte tycker att det är rätt med
            en utredning. Vad har inte hänt under dessa 30 år? Hur är det
            med de medicinska rönen?
          </note>
          <note>
            Jag har lyssnat väldigt mycket på David Ingvar, som tyvärr nu
            inte lever längre.
          </note>
          <note>
            Jag tror att det är hans son som har tagit upp hans fallna mantel.
          </note>
          <note>
            Vi har fått en effektivare materiel för att mäta mänskliga reaktioner,
            det är också mycket viktigt när det gäller skador. Vi har över
            huvud taget fått en forskning som har kommit mycket längre. Vad
            är det som gör att Sveriges riksdags ledamöter inte vill vara
            med om en utredning för att se hur det ser ut i dagens läge?
          </note>
          <note>
            Som sagt, jag är ganska övertygad om att resultatet skulle bli
            att vi behöll förbudet, men jag tycker att det är ologiskt och
            oriktigt att motsätta sig en utredning. Därför kommer jag tillsammans
            med Peter
          </note>
          <note>
            Pedersen och en del andra att rösta för reservationen.
          </note>
          <note>
            Jag yrkar bifall till Peter Pedersens reservation.
          </note>
          <note type="speaker">
            Anf. 205 KENTH HÖGSTRÖM (s) replik:
          </note>
          <note>
            Fru talman! Jag tackar Elisabeth Fleetwood för att hon delade
            min erfarenhet den där sommarnatten
          </note>
          <note>
            1959. Jag var sju år då, men det var en av de största upplevelser
            i positiv mening som jag har haft, och jag tror att den delas
            av alla som var med den sommarnatten. Detta har följt mig på vägen.
            Jag är oerhört intresserad och tjusad av boxning.
          </note>
          <note>
            Några har kanske blivit äldre och klokare. Uppenbarligen har
            fru Fleetwood blivit det, säger hon. Jag tycker mig också ha blivit
            äldre och klokare, men jag har kvar denna fantastiska och innerliga
            lidelse för boxning.
          </note>
          <note>
            Jag har inte låtit mig övertygas om att de 30 år gamla argumenten
            från 1969 står sig i dag med teknik
          </note>
          <note>
            - datortomografi och annat - som vi nu har och med den absoluta
            vissheten om de sociala, ekonomiska och kulturella svårigheter
            som vi överlåter till de unga killar som är så duktiga att de
            tvingas ut i världen för att utöva detta hantverk.
          </note>
          <note>
            Jag tror att vi skulle tjäna väldigt mycket på att ta hem denna
            professionella boxning till Sverige. Det är inte boxningen som
            är det våldsamma. Det är inte den som utlöser aggressioner, som
            någon här har påstått.
          </note>
          <note>
            Det är naturligtvis helt andra faktorer som påverkar aggressionerna
            och brutaliteten i Sverige och i världen, t.ex. alla videofilmer
            med actionvåld som jag tycker är förfärliga. De är totalt väsensfrämmande
            från boxning.
          </note>
          <note>
            Fru talman! Sedan glömde jag i mitt anförande att yrka bifall
            till Peter Pedersens reservation nr 16. Jag yrkar det fram till
            den dagen då vi ska trycka på knapparna, men jag är inte säker
            på att jag får trycka på ja-knappen när vi ska rösta om Peder
            Pedersens reservation, därför att vi har en sådan disciplin i
            det regeringsbärande partiet, det vet den här kammaren.
          </note>
          <note>
            Men jag ska argumentera in i det sista för att få trycka på rätt
            knapp, och jag antar att Elisabeth Fleetwood gör detsamma.
          </note>
          <note type="speaker">
            Anf. 206 ELISABETH FLEETWOOD (m):
          </note>
          <note>
            Fru talman! Som den mycket entusiastiska utövare jag har varit
            av en lång rad idrotter var det självklart för mig att lyssna
            på när Ingemar Johansson vann. Men, som sagt, i dag är jag inte
            säker på att han vann i den rätta grenen.
          </note>
          <note>
            Man blir äldre - ja, gudskelov för det. Om man har tur får man
            bli äldre. Nu skulle jag kunna dra en parallell med en ung man
            som ligger i koma, men jag ska låta bli det.
          </note>
          <note>
            Jag går inte in på några argument för eller emot, för vad jag
            vill ha är en utredning. Det är logiskt och demokratiskt att se
            till att det blir en utredning så att vi kan reda ut begreppen.
          </note>
          <note type="speaker">
            Anf. 207 KENTH HÖGSTRÖM (s) replik:
          </note>
          <note>
            Fru talman! Det en tjusig öppning som Elisabeth
          </note>
          <note>
            Fleetwood har, att låta sig påverkas. Trots att hon är övertygad
            om att en kommande utredning skulle ge henne rätt i sak låter
            hon sig ändå övertygas. Hon har inte någon förutfattad mening
            gjuten i betong, utan hon låter än en gång få sina argument prövade
            genom en ny och allsidig utredning. Det tycker jag är bra.
          </note>
          <note>
            Det är den riktiga utgångspunkten för en sann parlamentariker.
          </note>
          <note>
            Man kan inte leva ett helt liv med en förutfattad mening, med
            en bestämt åsikt utan att låta sig påverkas. Det går inte. Det
            finns ingen tid i vår tillvaro som har varit så föränderlig som
            denna, möjligen vid det förra sekelskiftet då vi gick från bondesamhälle
            till industrisamhälle. Man måste ha öppna sinnelag, och det hedrar
            Elisabeth Fleetwood att hon har det. Vi kommer att göra allt för
            att stödja varandra på onsdag.
          </note>
          <note type="speaker">
            Anf. 208 ELISABETH FLEETWOOD (m)
          </note>
          <note>
            replik:
          </note>
          <note>
            Fru talman! Då ber jag att få avsluta den här debatten med att
            yrka bifall till reservation nr 16.
          </note>
          <note type="speaker">
            Anf. 209 MAGNUS JACOBSSON (kd):
          </note>
          <note>
            Fru talman! Kära åhörare och ledamöter! Jag tänker inte förlänga
            den här debatten, men jag missade tyvärr att den skulle hållas
            i dag.
          </note>
          <note>
            Jag tränar själv en hel del kampsporter, och jag är lite förvånad
            över att andra ska få välja vad jag ska tävla i. Jag tycker att
            den träning som jag håller på med är bra för mig. Jag trivs med
            den. Och det är inte fråga om boxning, utan det är snarare någonting
            som motsvarar kick-boxning. Jag trivs med att träna, och jag trivs
            med de stunder som jag hinner att ägna åt träning. Tyvärr blir
            det inte så mycket nuförtiden.
          </note>
          <note>
            Jag är lite förvånad över att andra människor inte får tävla
            i det som de tränar, nämligen i boxning. Det förvånar mig, och
            det förvånar mig synnerligen att de flesta i denna kammare inte
            ens vill utreda frågan. Jag yrkar bifall till förslaget om en
            utredning och således bifall till reservation nr 16.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 1 december.)
          </note>
          <note>
            8 § På ungdomars villkor - ungdomspolitik för demokrati, rättvisa
            och framtidstro
          </note>
          <note>
            Föredrogs kulturutskottets betänkande 1999/2000:KrU4
          </note>
          <note>
            På ungdomars villkor - ungdomspolitik för demokrati, rättvisa
            och framtidstro (prop. 1998/99:115)
          </note>
          <note type="speaker">
            Anf. 210 INGER DAVIDSON (kd):
          </note>
          <note>
            Fru talman! Med all respekt för det stora intresse som tydligen
            finns här i kammaren angående boxning och som har upptagit en
            stor del av kvällen är jag glad att vi ändå får en liten stund
            till att också diskutera ungdomspolitiken.
          </note>
          <note>
            Det finns ingen grupp som det talas om och refereras till så
            ofta som ungdomar, och de omtalas nästan alltid i samband med
            problem. Men de flesta är ju helt vanliga. De har det på det hela
            taget bra, trivs med tillvaron och har inte särskilt mycket problem.
          </note>
          <note>
            Attityder som är vanliga i ungdomsgruppen är misstron mot politiker,
            partier och samhälleliga institutioner i största allmänhet. När
            det gäller livsmålen är det viktigare att vara någon än att göra
            något. Detta var ett citat från en återkommande undersökning om
            ungdomars attityder och som kallas Ungdomsbarometern.
          </note>
          <note>
            Denna misstro som finns i ungdomsvärlden mot politiker och partier
            är beklagansvärd. Den kan förstås ha orsakats av en del av de
            politiska s.k. affärerna. Men jag tror att den hänger samman med
            en misstro mot vuxenvärlden i stort.
          </note>
          <note>
            Något som också är väldigt tydligt i den här undersökningen,
            precis som i många andra, är att ungdomar vill ha mer kontakt
            med vuxna än de har i dag.
          </note>
          <note>
            Många ungdomar efterlyser t.o.m. fler tydliga regler från de
            vuxnas sida. De vill helt enkelt bli sedda. En majoritet vill
            t.ex. återinföra betyg i ordning och uppförande i skolan, enligt
            denna undersökning.
          </note>
          <note>
            De flesta vuxna går in för att vara kompisar, men det har ungdomarna
            för det mesta ganska gott om.
          </note>
          <note>
            Vad de vill ha av de vuxna är normer, förebilder och vägledning.
            De vuxna tycks dra sig för att dela med sig av sina livserfarenheter,
            säger den ansvarige för undersökningen. Antagligen är de rädda
            för att verka auktoritära och konservativa.
          </note>
          <note>
            Detta är någonting för oss vuxna att verkligen ta till oss. Ungdomstiden
            är den tid då man ska frigöra sig från de vuxna och skapa sig
            en egen identitet.
          </note>
          <note>
            Men om det inte finns något att frigöra sig från skapar det stora
            problem. En känd poet har uttryckt saken så här: "Att vara utan
            väggar är inte frihet, det är hemlöshet." Ungdomar som bildligt
            talat växer upp utan väggar klarar ofta inte att leva upp till
            de krav som ställs på dem och det ansvar som krävs av dem.
          </note>
          <note>
            Att utforma samhället så att föräldrar och andra som finns i
            de ungas omedelbara närhet får möjlighet att stötta ungdomar med
            ett känslomässigt engagemang är en viktig politisk uppgift. En
            vuxen som ser och lyssnar kan vara skillnaden mellan framgång
            och katastrof för en ung människa som behöver stöd.
          </note>
          <note>
            I propositionen betonas ungdomarnas rätt till självständiga liv,
            och det finns förstås inget att invända mot det. Men självständighet
            får aldrig förväxlas med känslomässigt och socialt oberoende.
            Det finns faktiskt tyvärr anledning att betona det.
          </note>
          <note>
            När det gäller målen för den nationella ungdomspolitiken saknar
            vi kristdemokrater den här helhetssynen på ungdomarna. Deras behov
            av trygghet och välbefinnande lyser med sin frånvaro. Den gamla
            synen att materiell välfärd leder till lycka och framgång lever
            kvar inom socialdemokratin. Behovet av etisk vägledning, av att
            själv kunna formulera och stå för sina värderingar, vikten av
            personligt ansvarstagande som grund för ett gott liv är alltså
            frånvarande.
          </note>
          <note>
            Vi vill att också sådana aspekter ska finnas med i målen för
            ungdomspolitiken. Vi anser också att riksdagen bör ha ett större
            inflytande över delmålens utformning. Nu läggs hela det arbetet
            i regeringens knä, och det tar vi avstånd från.
          </note>
          <note>
            Så till två områden som är grundläggande om man ska kunna bygga
            upp en egen tillvaro - arbete och bostad. Rubrikerna finns i propositionen,
            men innehållet är mycket tunt. Vad vill regeringen egentligen?
          </note>
          <note>
            På två år har antalet unga utan egen bostad ökat med 15 000.
            I dag är det 177 000 unga som vill ha en egen bostad men som bor
            kvar hos sina föräldrar. Den som söker bostad i Stockholm, för
            att ta ett exempel, står inför fyra alternativ: Man kan köpa en
            egen lägenhet och hosta fram 10 % av köpesumman kontant.
          </note>
          <note>
            Man kan köpa ett hyreskontrakt svart för hundratusentals kronor
            och med ett dåligt samvete. Man kan ge sig in på andrahandsmarknaden
            där varje lägenhet har ett tryck på flera hundra sökande och en
            hyrestid från en månad upp till ett år. Eller så kan man ju förstås
            bo hos en kompis.
          </note>
          <note>
            Många ungdomar står maktlösa, utan pengar och utan kontakter.
            Vilka svar får de i regeringens ungdomsproposition? Vilka framtidsutsikter
            har de med
          </note>
          <note>
            Socialdemokraternas bostadspolitik?
          </note>
          <note>
            Jag vill ge några tips till regeringen bland de förslag som vi
            kristdemokrater har tagit fram:
          </note>
          <note>
            - Svarta lägenhetsaffärer måste motverkas med samordnade insatser.
          </note>
          <note>
            - Det behövs ett nytillskott av bostäder som i första hand riktar
            sig till ungdomar. Sprid de goda idéer som finns, för de finns
            i vissa kommuner.
          </note>
          <note>
            - Förändra byggreglerna så att rumsstorlek och standard bättre
            kan motsvara temporära behov för ungdomar.
          </note>
          <note>
            - Öka möjligheten till självförvaltning, så kan hyrorna hållas
            lägre.
          </note>
          <note>
            - Sänk och avveckla på längre sikt fastighetsskatten.
          </note>
          <note>
            - Bevara bostadsbidragen och låt dem gälla också för ungdomar.
          </note>
          <note>
            - Öka bosparandet med hjälp av en bosparpremie.
          </note>
          <note>
            Med det här som utgångspunkt vill vi se en bred översyn av bostadspolitiken
            ur ett ungdomsperspektiv. Vi tycker att regeringen borde ta initiativ
            till en utredning med detta syfte. Min fråga till ungdomsministern
            är om hon är beredd att medverka till det i regeringen.
          </note>
          <note>
            Fru talman! Sverige är inne i en lång och stabil högkonjunktur
            just nu. Trots det är över 700 000
          </note>
          <note>
            människor arbetslösa, i arbetsmarknadspolitiska åtgärder eller
            undersysselsatta, dvs. att de skulle vilja arbeta mer. Bland ungdomar
            i åldern 18-24 år är ca
          </note>
          <note>
            43 000 arbetslösa. Jag kan inte låta bli att citera det socialdemokratiska
            valmanifestet från 1994:
          </note>
          <note>
            "Ingenting är viktigare än att minska arbetslösheten bland de
            unga och att förhindra att de drabbas av långtidsarbetslöshet.
            Ett samhälle som inte kan erbjuda unga arbete bryts sönder. Vi
            vill förhindra att ungdomar ska gå arbetslösa mer än 100 dagar."
          </note>
          <note>
            I valrörelsen omvandlades det här till ett löfte. Då sade man:
            Ingen ska behöva gå arbetslös mer än 100
          </note>
          <note>
            dagar.
          </note>
          <note>
            Det har gått fem år. Vi har haft en uppåtgående ekonomi i stort
            sett under hela tiden sedan löftet gavs.
          </note>
          <note>
            Men fortfarande är tusentals ungdomar långtidsarbetslösa, och
            det betyder ju att de är arbetslösa mer än
          </note>
          <note>
            100 dagar. Drygt 25 000 ungdomar är dessutom i olika arbetsmarknadspolitiska
            åtgärder.
          </note>
          <note>
            Den utvecklingsgaranti som har införts borde inte vara den dominerande
            åtgärden för att minska långtidsarbetslösheten bland de unga,
            utan fungera som ett komplement till andra insatser. Det behövs
            en aktiv arbetsmarknadspolitik som också får effekter för ungdomarna.
            Skattelättnader inom tjänstesektorn, en flexiblare arbetsrätt
            och lönesättning, utbildning för entreprenörskap och inte bara
            för anställning och inte minst ett modernt lärlingssystem, som
            ger ungdomar möjlighet att få in en fot på arbetsmarknaden, är
            några av de förslag som vi har fört fram.
          </note>
          <note>
            Vi har lagt fram ett mycket konkret förslag till lärlingsutbildning
            som regeringen har haft god tid på sig att ta del av. Det ska
            bli intressant att leta efter avtryck av förslaget när den arbetsgrupp
            som arbetar med frågan presenterar sitt förslag om några månader.
          </note>
          <note>
            Tyvärr vågar jag inte ha alltför stora förhoppningar, eftersom
            regeringen hittills har visat ett väldigt ljumt intresse för frågan.
            Men jag vill gärna ha ett svar från ungdomsministern på hur hon
            ser på lärlingsutbildning som en möjlighet för ungdomar att komma
            in på arbetsmarknaden.
          </note>
          <note>
            Fru talman! Användningen av droger och inte minst missbruk av
            alkohol är ett stort problem också i ungdomsvärlden. Vi kristdemokrater
            välkomnar därför initiativet till överläggningar mellan Kommunförbundet,
            Socialstyrelsen och ideella organisationer angående hur metoderna
            kan utvecklas när det gäller behandling och rehabilitering av
            unga missbrukare, som nämns i propositionen.
          </note>
          <note>
            På längre sikt är det ändå det förebyggande arbetet som är viktigast
            om vi ska lyckas vända trenden.
          </note>
          <note>
            Därför anser vi att riksdagen borde begära att det lyfts fram
            särskilt i de kommande överläggningarna. När det gäller de ungas
            alkoholvanor måste t.ex. vuxenansvaret betonas mycket mer än i
            dag. Hela barnoch ungdomstiden borde lika självklart som t.ex.
          </note>
          <note>
            graviditeten, arbetslivet och trafiken få vara en vit zon.
          </note>
          <note>
            När det gäller betydelsen av internationell ungdomsverksamhet
            vill jag ta ett exempel. Det handlar om Marie. När hon slutade
            gymnasiet ville hon se världen och uppleva något nytt. Genom Centrum
            för
          </note>
          <note>
            Internationellt Ungdomsutbyte reste hon till Thailand, där hon
            bodde hos en familj i tre månader. Hon lärde sig nya seder, äta
            ny mat och delar av ett nytt språk.
          </note>
          <note>
            Men mest av allt lärde hon sig om sig själv och det liv hon lever.
            Den personliga upplevelsen av att leva i ett land där klassklyftorna
            är enorma och där demokrati inte är en självklarhet fick henne
            att gå med i ett politiskt ungdomsförbund när hon kom hem. Hon
            säger i dag att hon vill göra något med sitt liv, göra något också
            för nästa generation.
          </note>
          <note>
            Om detta är resultatet av statligt stöd till internationell ungdomsverksamhet,
            blir slutsatsen för mig att varenda krona måste vara värd sin
            vikt i guld. Det är också därför som vi har markerat att vi inte
            kan ställa upp på att regeringen tar från detta viktiga arbete
            för att finansiera Ungdomsstyrelsen. Sparivern märks också på
            det internationella planet inom EU.
          </note>
          <note>
            Hur ser ungdomsministern på den här omfördelningen av pengar,
            och hur rimmar den med de stolta deklarationerna om det positiva
            med internationellt ungdomsutbyte?
          </note>
          <note>
            Fru talman! Till sist vill jag gärna säga att det är positivt
            att riksdagen nu äntligen får möjlighet att ta ställning till
            den ungdomspolitiska propositionen, som är den andra i sitt slag.
            Det är också roligt att det finns en så pass stor samstämmighet
            i riksdagen om att det behövs en samlad ungdomspolitik, även om
            vi inte är överens om alla delar i den.
          </note>
          <note>
            Malin Berggren, som är ordförande för Landsrådet för Sveriges
            ungdomsorganisationer, avslutade den 8 september en debattartikel
            i DN så här:
          </note>
          <note>
            "Ansvaret för att följa upp och implementera ungdomspolitiken
            ligger på regeringen. Det vill säga om statsministern och hela
            regeringen verkligen är redo att ta konsekvenserna av sin egen
            politik."
          </note>
          <note>
            Jag kan säga att LSU inte är de enda som noga kommer att följa
            hur det går med det.
          </note>
          <note>
            Stödet till ungdomsorganisationerna, som vi också har synpunkter
            på, kommer att tas upp av Magnus
          </note>
          <note>
            Jacobsson senare i debatten.
          </note>
          <note>
            Jag yrkar bifall bara till reservationerna 4 och 29, men ger
            självfallet stöd också till alla andra reservationer som vi står
            bakom.
          </note>
          <note type="speaker">
            Anf. 211 ANNE-KATRINE DUNKER (m):
          </note>
          <note>
            Fru talman! Jag vill också börja med att säga att jag tycker
            att det är roligt att statsrådet har suttit här hela kvällen under
            de här betänkandena. Det gläder mig att Ulrica Messing har lyssnat
            till allas inlägg.
          </note>
          <note>
            Vi har i dag att behandla kulturutskottets betänkande nr 4, På
            ungdomars villkor. Jag vill börja med att yrka bifall till reservation
            3 under mom 3. Jag står naturligtvis bakom alla våra reservationer,
            men för tids vinnande yrkar jag endast bifall till den här reservationen.
          </note>
          <note>
            Vi har tränat våra ungdomar att själva söka kunskap, att kritiskt
            granska, att se sig om i världen - rätt och slätt att förlita
            sig på sin egen kraft. Det påpekar också regeringen i inledningen
            av propositionen. Men det lägger man raskt åt sidan och faller
            tillbaka i ett hållningslöst tal som går ut på att få in ungdomar
            i de gamla systemen i stället för att bejaka den förnyelse av
            vårt samhälle som behövs.
          </note>
          <note>
            Vidare skriver regeringen att man vill införa ett system med
            en generell, sektorsövergripande och målstyrd ungdomspolitik.
            Målen ska styras, följas upp och analyseras av regeringen. Politikerna
            ska alltså styra och utforma vuxenlivet. Man utgår som vanligt
            från att människor är svaga och måste omhändertas. Styras - det
            skrämmer, i synnerhet som man inte kan utläsa vad regeringen avser
            med sin målstyrning förutom att styra in ungdomarna i det gamla
            samhällets centraliserade strukturer, i kollektiva system som
            bara gynnar dem som är inne i systemen men missgynnar dem som
            står utanför.
          </note>
          <note>
            Många av våra ungdomar i dag, som följer informationsutvecklingen
            och de förändringar som följer med den, platsar inte alls in i
            gamla fasta-jobbstrukturer. De lever i dag vad man mer kan kalla
            ett
          </note>
          <note>
            "projektliv". De jobbar tillfälligt. Man varvar t.ex.
          </note>
          <note>
            studier och arbete. Man testar företagsidéer osv. Det är ungdomars
            vardag, och för det straffas alltför många i dagens system. Om
            regeringen varit framsynt hade man i stället skrivit en proposition
            med förslag som skulle undanröja hinder och därmed stimulera till
            personliga initiativ.
          </note>
          <note>
            Georg von Wright skriver i sin bok Att lära känna sin samtid:
            "För den som inte är fången i nostalgiska drömmar hur en svunnen
            värld ska reduceras är mötet med det oväntade främst en uppfordring
            till nytänkande och omvärdering." Nytänkande och omvärdering borde
            finnas på allas läppar så här mindre än 40
          </note>
          <note>
            dagar innan vi går in i nästa årtusende.
          </note>
          <note>
            Det finns ett behov av att underlätta individuell rörlighet och
            tillåta flexiblare och mer decentraliserade system. I stället,
            fru talman, föreslås kommunala ungdomsråd, skolval och liknande
            i tron att det ska öka delaktigheten. Dagens ungdomar är, vill
            jag hävda, både kunnigare och mer engagerade i samhällsfrågor
            och politik än tidigare generationer. De ser på arbete och fritid
            med andra ögon och vill hantera det på ett nytt sätt, ett sätt
            som är anpassat till deras vardag.
          </note>
          <note>
            Valdeltagandet visade också på att ungdomar är mer intresserade,
            men kanske inte av den gamla partistrukturen. Det var fler förstagångsväljare
            som röstade än vid tidigare val, och glädjande nog kan vi moderater
            konstatera att många av förstagångsväljarna röstade på oss. Det
            är ett tecken i tiden. Vi är på rätt väg. Den förre SSU-basen
            Niklas Nordström sade att 1998 års valresultat var ett direkt
            underkännande av hans partis ungdomspolitik. Jag kan inte heller
            se något i propositionen som pekar på en förnyelse.
          </note>
          <note>
            Snarare ser vi en tillbakagång.
          </note>
          <note>
            Ungdomsstyrelsen föreslås få en central roll i arbetet med ungdomsfrågorna.
            Frågan är om det finns ett behov av den verksamhet som Ungdomsstyrelsen
            bedriver. Tveksamheten blev ännu större när jag häromdagen gick
            in på deras hemsida för att läsa vad som står där.
          </note>
          <note>
            Varför behandlar man inte de s.k. ungdomsfrågorna inom de organ
            där de hör hemma? Det gäller utbildning, näringsliv, bostad osv.
            Från moderat håll föreslår vi att man starkt begränsar Ungdomsstyrelsens
            verksamhet och så snart som möjligt avskaffar den i dess nuvarande
            form.
          </note>
          <note>
            Det går bra för Sverige, säger statsministern. Och visst går
            det bra för Sverige. Men inte för alla svenskar. I många av våra
            kommuner går fortfarande många ungdomar arbetslösa - alltför många.
            Fortfarande är mellan 35 000 och 40 000 18-24-åringar arbetslösa.
            I tre av fem norrlandskommuner har arbetslösa och långtidsarbetslösa
            ungdomar mellan 18
          </note>
          <note>
            och 24 år blivit fler jämfört med förra året. Varför finns det
            inga förslag som skulle kunna förbättra möjligheterna även för
            de här ungdomarna att få ett arbete?
          </note>
          <note>
            Ett sätt att råda bot på detta är att ordna arbetsmarknadspolitiken
            mer effektivt. Man kan exempelvis erbjuda arbetslösa ungdomar
            en lärlingsutbildning i nära samverkan med näringslivet och se
            till att arbetsmarknadsutbildningen följer behovet på marknaden.
            Det behövs för att företagens behov av välutbildad arbetskraft
            ska kunna tillgodoses.
          </note>
          <note>
            Också skattesystemet, arbetslivet och bostadsmarknaden - alla
            de enorma regelverken - måste förändras och anpassas till dagens
            samhälle. Regelverken är inte bara förlegade. De gynnar som sagt
            dessutom bara dem som redan är inne i systemen.
          </note>
          <note>
            Från moderat håll har vi i flera motioner föreslagit en rad åtgärder
            för att skapa ett konkurrenskraftigt klimat både för individer
            och företag. För de "nya jobben" som alla talar om, som framför
            allt växer fram inom IT-området och som sysselsätter många ungdomar,
            krävs ett mycket rörligare system. Det krävs ett system som bl.a.
            medger att den enskilde själv får bestämma över sin arbetstid
            och förhandla om sin lön.
          </note>
          <note>
            Man måste upphäva den fasta anställningen som norm för boende,
            a-kassa och sjukersättning. En ändring av turordningsreglerna
            är ytterst viktig för att ungdomar ska komma in på arbetsmarknaden.
            Med den föråldrade synen i nuvarande regler är det främst ungdomar
            som drabbas. Är du därtill invandrare blir det sju resor värre.
          </note>
          <note>
            Ett av de största problemen när unga ställs utanför arbetslivet
            är segregationen. Att starta sitt liv med arbetslöshet föder leda,
            missnöje och utanförskap.
          </note>
          <note>
            10-15 % av ungdomarna har tappat tron på sig själva och på samhället.
            Av dessa anser 70 % att de har mycket liten frihet att själva
            bestämma över sina liv.
          </note>
          <note>
            Var femte elev går ut grundskolan med underkänt i ett eller flera
            ämnen. Det vi ser är resultatet av den förda socialdemokratiska
            politiken som går ut på alla ska traska patrull efter ett förlegat
            kollektivt system där alla förutsätts vara klonade som det berömda
            fåret
          </note>
          <note>
            Dolly. Kravlösheten medför att många barn och ungdomar flyter
            runt utan att känna trygghet någonstans.
          </note>
          <note>
            Regeringens strävan att införa maxtaxa inom barnomsorgen kommer
            att dränera grundskolan på ytterligare resurser, resurser som
            behövs för att skolan ska bli en tillväxtfaktor som stimulerar
            alla elevers kunskapssökande och inlärningsarbete. För att citera
            ett av drottning Kristnas tänkespråk: "Ett lands lycka och välgång
            står och faller med den kunskap och bildning vi ger våra unga."
          </note>
          <note>
            Vi saknar en social kontakt med den äldre generationen, säger
            ungdomarna. Det är ytterst allvarligt.
          </note>
          <note>
            Att mötas över generationsgränserna är betydelsefullt för att
            öka förståelsen och utbytet både för äldre och yngre - precis
            som Inger Davidson också påpekade tidigare. Åldersgruppstänkande
            med de gamla på sitt håll, ungdomarna på ett annat och den aktiva
            vuxenvärlden på ett tredje har fjärmat generationerna från varandra
            i stället för att föra dem närmare. Ett slående exempel på det
            var när man i Folkets Hus i min hemstad för ett par år sedan på
            nyårsafton inte ens tillät vuxna och ungdomar att gå in genom
            samma ingång.
          </note>
          <note>
            Alltsedan 70-talet har man velat dela in åldersgrupperna i olika
            kollektiv. Det vill man tydligen fortsätta med enligt de förslag
            som finns i ungdomspropositionen. Socialdemokratisk politik har
            segregerat vårt samhälle, och man vill fortsätta med det.
          </note>
          <note>
            Därför gladde det mig att ungdomsministern när vi diskuterade
            det förra betänkandet, om idrott, talade om att man inom idrotten
            vill att alla åldersgrupper blandas. Jag hoppas att det även gäller
            samhället i övrigt.
          </note>
          <note>
            Våra ungdomar har generellt sett en god hälsa.
          </note>
          <note>
            Men tittar vi på djupet finns många problem. Våra ungdomar mår
            betydligt sämre än jämnåriga i grannländerna. Missbruk av både
            alkohol och narkotika ökar. Det inte bara ökar, utan det går också
            allt längre ned i åldrarna. Det har dessutom blivit trendigt att
            missbruka droger. Nästan var tredje elev i årskurs 9
          </note>
          <note>
            har haft möjlighet att köpa narkotika. 9 % av pojkarna och 7
            % av flickorna har prövat. Därför är det viktigt att vi bedriver
            kampen mot narkotika på bred front.
          </note>
          <note>
            Vi måste se till att ändra attityderna och att färre kommer i
            kontakt med narkotika, och det kan vi bara göra genom att tydliggöra
            samhällets roller. Skolan har en stor och viktig uppgift, liksom
            föräldrarna.
          </note>
          <note>
            Alla måste lära sig att se symtom och verkningar så snabbt som
            möjligt för att kunna intensifiera preventiva åtgärder. Lagstiftningen
            bör ändras så att polisen även får ta urinprover på personer under
            15 år och som den norska polisen kunna sätta in kräksirap för
            att avslöja langare.
          </note>
          <note>
            Även våldet går ned i åldrarna, och farligare tillhyggen används.
          </note>
          <note>
            När det gäller narkotikaproblemen talade ministern om detta också
            i sitt inlägg i debatten om idrottsbetänkandet, och jag hoppas
            att det som sades gäller här också. Det skulle nämligen vara intressant
            att veta vad ungdomsministern och regeringen egentligen vill göra
            åt narkotika- och våldsproblemen, som bara ökar. Man talar i den
            här propositionen om att man ska diskutera med organisationer
            och grupper och att ungdomarna själva ska användas som en viktig
            resurs, men man borde redan i dag ha ett antal konkreta förslag
            på hur man vill förändra detta. Narkotika- och våldsproblem är
            ingalunda nya.
          </note>
          <note>
            Herr talman! Det finns i dag mer än en miljon ungdomar i åldern
            15-25 år. De är alla människor, kvinnor och män, och ska också
            behandlas som de individer de är, med olika behov och önskemål.
            De problem som våra tonåringar har är inte deras fel utan beror
            på den förda politiken. Tyngdpunkten måste läggas på valfrihet
            och mångfald, i stället för att som socialdemokraterna prioritera
            politiskt systemtänkande.
          </note>
          <note>
            Jag vill sluta med ytterligare ett citat av drottning
          </note>
          <note>
            Kristina: "Sunt förnuft har ingen ålder. Det är varken ungt eller
            gammalt."
          </note>
          <note type="speaker">
            Anf. 212 BIRGITTA SELLÉN (c):
          </note>
          <note>
            Herr talman! Vi i Centerpartiet är glada att regeringen har tagit
            fram en proposition som handlar om ungdomar. Vi uppskattar också
            att ungdomsminister
          </note>
          <note>
            Messing är här i dag och deltar. Vår förhoppning är att denna
            proposition ska leda till att ungdomarnas åsikter tas på allvar.
            Det är viktigt, inte minst för jämställdheten och demokratin.
          </note>
          <note>
            Vi förvånas över och diskuterar ofta varför ungdomar i dag inte
            är intresserade av samhällsfrågor som demokrati och politik. Men
            egentligen är det inte så underligt. Unga människor särbehandlas
            i dag ofta på grund av sin ålder. Det är tyvärr snarare regel
            än undantag. Ibland går det t.o.m. så långt att man kan tala om
            diskriminering.
          </note>
          <note>
            Som ett exempel kan jag ta upp den kollektiva bestraffning som
            man har infört i Eskilstuna. Där har man infört utegångsförbud
            på området kring torget nattetid för ungdomar under 15 år. Några
            ungdomar har begått en del misstag, och därför bestraffas alla
            ungdomar under 15 år.
          </note>
          <note>
            I Luleå hade en Konsumbutik satt upp en skylt om att inga ungdomar
            fick handla före kl. 14.00 eftersom man hade problem med snatteri
            och småstölder. Butiksägaren såg med andra ord alla ungdomar som
            potentiella snattare. Efter uppmärksamhet i ungdomsprogrammet
            Bullen har man som tur är tagit ned skylten i Konsumbutiken.
          </note>
          <note>
            Herr talman! Ingen annan grupp i samhället skulle tillåta att
            bli behandlad på det här sättet. Det är en förnedrande behandling.
            Vi kräver att ungdomsminister Messing tar detta på allvar och
            diskuterar den respektlöshet som unga människor ofta möter. Dessa
            unga medborgare har dessutom ingen instans dit de kan vända sig
            när de har blivit utsatta för en kollektiv bestraffning. Hur kan
            vi vuxna då begära att de ska engagera sig i samhällsfrågor eller
            tro på demokrati?
          </note>
          <note>
            Dessvärre står det ingenting i ungdomspropositionen om den diskriminering
            som ungdomarna möter på grund av sin ålder. Jag hoppas att socialdemokraterna
            vågar ta sitt ansvar och lagstifta mot diskriminering på grund
            av ålder, på samma sätt som det är förbjudet att diskriminera
            någon på grund av kön eller sexuell läggning.
          </note>
          <note>
            Propositionen innehåller däremot övergripande mål som vi i Centerpartiet
            tycker är långtgående, samtidigt som vi tycker att de är väldigt
            luddiga. De kan medföra en långtgående reglering av kommunernas
            verksamhet och begränsa möjligheterna till flexibla, lokala lösningar.
            Fixerade statliga mål kan inte förenas med en politik som avses
            att utformas på ungdomars villkor. Vi tycker att det hade varit
            mer logiskt att i stället sätta upp riktlinjer, som fallet var
            i förslaget om ungdomspolitiken från 1994.
          </note>
          <note>
            Med riktlinjer känns det som om det finns större möjligheter
            att påverka ungdomspolitiken. Med de mål som är uppsatta är det
            lätt att få känslan: Det här får ni göra, men hitta inte på något
            annat! Centerpartiet yrkar därför avslag på propositionen i vad
            avser mål för den nationella ungdomspolitiken och bifall till
            reservation 2.
          </note>
          <note>
            Herr talman! Om reservation 2 avslås yrkar vi på att målen bör
            kompletteras med ett fjärde mål som lyder: Ungdomspolitiken ska
            ge större förutsättningar för ungdomar att själva och i samverkan
            med det omgivande samhället ta ansvar för sin egen och för det
            omgivande samhällets utveckling.
          </note>
          <note>
            Jag yrkar med detta bifall också till reservation 5.
          </note>
          <note>
            En viktig fråga är också att öka kunskapen om villkoren för flickor
            och pojkar med annan etnisk och kulturell bakgrund. I propositionen
            lyfter regeringen bara fram villkoren för flickor med annan etnisk
            och kulturell bakgrund och ger Ungdomsstyrelsen i uppdrag att
            i samarbete med Integrationsverket öka kunskapen kring deras situation
            i samhället.
          </note>
          <note>
            Herr talman! Vi i Centerpartiet anser att även pojkar med annan
            etnisk och kulturell bakgrund behöver ingå i detta uppdrag. Vi
            vill också att Skolverket ska delta i arbetet för att, bl.a. mot
            bakgrund av rapporten om skolresultaten för elever med invandrarbakgrund,
            öka kunskapen om all ungdom med annan etnisk och kulturell bakgrund.
          </note>
          <note>
            Som jag nyligen nämnde har regeringen i ungdomspropositionen
            sagt att man ska öka kunskapen om flickor med annan etnisk och
            kulturell bakgrund.
          </note>
          <note>
            Men då vill jag faktiskt be ungdomsministern förklara det som
            skrevs i budgetpropositionen, utgiftsområde
          </note>
          <note>
            17, s. 167. Under rubriken Ungdomsfrågor finns regeringens slutsatser:
            "- - - villkoren för flickor och ungdomar med annan etnisk och
            kulturell bakgrund bör ges särskild uppmärksamhet."
          </note>
          <note>
            Hur ska jag tolka detta? Om texten i ungdomspropositionen är
            det som gäller innebär det att bara flickor blir ungdomar och
            inte pojkar. I och för sig kanske detta är riktigt, för pojkar
            anser ju att de är pojkar hela livet. Ska däremot tolkningen av
            ordet
          </note>
          <note>
            "ungdomar" vara att det gäller både pojkar och flickor blir i
            alla fall jag förvirrad. Vilken text är det som gäller?
          </note>
          <note>
            Propositionen om ungdomar skrevs före budgeten.
          </note>
          <note>
            Har regeringen ändrat ståndpunkt och inser att även kunskaper
            om pojkar med annan etnisk och kulturell bakgrund behövs?
          </note>
          <note>
            Som tur är har i alla fall utskottets skrivning blivit bättre.
            Utskottet tar upp även pojkar i sitt ställningstagande.
          </note>
          <note>
            Herr talman! Jag vill också yrka bifall till reservation 20.
            Nästa område jag vill tala lite extra om är nämligen skolans arbetsmiljö.
          </note>
          <note>
            I propositionen har skolans arbetsmiljö fått alldeles för lite
            uppmärksamhet. Många ungdomar mår dåligt i dag, och det beror
            inte bara på en sak. Listan skulle kunna göras lång.
          </note>
          <note>
            Vi kan börja med ventilationen. Detta tas också upp i propositionen,
            och jag kan intyga att det kan vara ett problem. Jag har jobbat
            på en skola där vi hade en ovanligt stökig årskurs 6-klass. Så
            byggde vi en ny ekoskola med bara miljövänligt material, och det
            blev en väldigt fin och bra ventilation. Så flyttade vi in i skolan.
            Det här var inte min egen klass, och jag jobbade inte speciellt
            mycket med den, men efter två veckor lade jag över märke till
            att barnen hade blivit helt annorlunda.
          </note>
          <note>
            Jag tänkte: Okej, i den åldern händer det mycket, och jag gick
            fram till dem och sade: Så kul att ni nu har mognat till och blivit
            lugna och fina. - Men det beror ju på luften, sade eleverna själva.
            I den gamla skolan var det ju så varmt att vi inte kunde stå ut.
          </note>
          <note>
            Ventilationen har oerhört stor betydelse för ungdomarna, men
            det finns också andra saker. Jag behöver inte orda speciellt mycket
            om mobbningen. Det förekommer våld, sparkar och slag i skolmiljön,
            en tendens som förstärks av alla våldsfilmer som man matas med
            i TV. Vidare förekommer okvädinsord och ätstörningar, som i dag
            har blivit ett stort problem, eftersom idealet är att man ska
            vara väldigt smal och fin.
          </note>
          <note>
            Självmorden ökar. Jag nämnde förut diskrimineringen, och vi har
            tidigare mycket diskuterat jämställdheten, som också har en väldigt
            stor betydelse för arbetsmiljön i skolan och för ungdomarnas välbefinnande.
          </note>
          <note>
            Vi har inte minst drogerna, som vi har diskuterat i idrottspropositionen.
            Som statsrådet säger förekommer de inte bara inom idrotten. Vi
            ser i dag med fasa hur drogen GHB används som en sexdrog för jakt
            på
          </note>
          <note>
            "fjortisar", som unga grabbar säger. GHB är en drog som jag lyfte
            fram i frågestunden tidigare i dag. Ni som inte känner till den
            kan läsa om den i morgondagens protokoll.
          </note>
          <note>
            Detta var många punkter men ändå långt ifrån alla. Det är tråkigt
            att detta inte har fått större utrymme i propositionen, men det
            kan avhjälpas genom att riksdagen bifaller reservation 20. Centerpartiet
            har lyft fram dessa frågor i en motion med rubriken Inför ungdomsfrid,
            som har fått mycken uppmärksamhet runtom i Sverige.
          </note>
          <note>
            Herr talman! Bostadspolitiken måste få en översyn. I dag har
            ungdomar inte råd att flytta hemifrån.
          </note>
          <note>
            Det behövs ett nytillskott av bostäder som är speciellt anpassade
            för ungdomars behov och ekonomi, där standard och rumsstorlek
            bättre motsvarar ungdomarnas behov.
          </note>
          <note>
            Jag skulle kunna orda mycket mer om bostäder.
          </note>
          <note>
            Jag skulle också kunna lägga ned mycket tid på att prata om ungdomarnas
            möjligheter till utbildning och arbete, men i den här sena timmen
            väljer jag att avstå från det, eftersom både Inger Davidson och
          </note>
          <note>
            Anne-Katrine Dunker har lyft fram de här frågorna på ett mycket
            föredömligt sätt.
          </note>
          <note>
            Till sist, herr talman! Om vi vill få ungdomar engagerade i politik,
            måste vi ge alla ungdomar rätt att rösta det år de fyller 18 år.
            Det är orimligt att de som fyller 18 år samma år som det är val
            men gör det någon av de sista månaderna av året inte ska få möjlighet
            att göra sin röst hörd. De får vänta tills de är 22
          </note>
          <note>
            år innan de får gå till valurnorna. Självklart är risken stor
            för att de tappar tron på att deras röst är viktig.
          </note>
          <note>
            Jag yrkar bifall till reservationerna 29, 2, 20 och
          </note>
          <note>
            5.
          </note>
          <note type="speaker">
            Anf. 213 LENNART KOLLMATS (fp):
          </note>
          <note>
            Herr talman! Jag skulle vilja börja med att säga till Birgitta
            Sellén att jag tror att livet blir mycket tråkigare när jag slutar
            att vara pojke.
          </note>
          <note>
            På ungdomars villkor är en bra titel på propositionen. Den säger
            egentligen väldigt mycket, för det innebär att vi som representanter
            för staten inte ska gå in och peta i detaljer. Ändå är det så
            lätt att det blir så.
          </note>
          <note>
            Vi vill ju så väl med våra ungdomar, och det är så lätt att försöka
            forma dem efter våra erfarenheter och våra idéer.
          </note>
          <note>
            Den liberala tanken är ju att vi i stället för att peka och styra
            ska stödja ungdomarnas utveckling i riktning mot de värderingar
            som samhället omfattar. Där har vi nyckelord som demokrati, jämställdhet,
            tolerans och möjligheter för den enskilde.
          </note>
          <note>
            Jag funderade länge på om de föreslagna målen är bra men kom
            till slut fram till att de i alla fall är acceptabla. Ska vi komma
            fram, gäller det att målen accepteras av de unga och kan drivas
            av dem. Jag har åtminstone träffat några som har bekräftat att
            de tycker att målen är okej. Men sedan är vi inte helt eniga om
            fortsättningen, och några av de reservationer som vi har anknyter
            till målen och skulle eventuellt ha kunnat föranleda en omformulering,
            men det har vi avstått från.
          </note>
          <note>
            Sedan kan man alltid diskutera för vem vi skriver de här målen.
            Vilka blir involverade? Visst blir det så att det i första hand
            är de väletablerade ungdomarna som får stimulans och glädje av
            dem. Det är därför som vi i Folkpartiet har skrivit också om den
            föreningslösa ungdomen. Men hur når vi den, och hur tar vi hand
            om de ungdomar som inte vill bry sig om skolan eller som nästan
            struntar i om de får jobb eller inte? Vi kan inte lösa alla problem
            med vackert formulerade mål, inte ens med konkretisering av dem.
          </note>
          <note>
            Dessvärre har inte heller jag något bra svar.
          </note>
          <note>
            När vi kommer till kärnan finns det ändå ett föräldraansvar,
            som också behöver stärkas och stödjas.
          </note>
          <note>
            Vi måste som föräldrar våga sätta gränser och våga säga ifrån
            när gränserna överskrids.
          </note>
          <note>
            I anslutning till propositionen finns tre folkpartimotioner,
            och jag tänker återkomma till alla tre.
          </note>
          <note>
            Vi är helt eniga om att eleverna ska ha ett stort inflytande
            i skolorna. Vi i Folkpartiet anser också att det inflytandet ska
            öka med stigande ålder. Även propositionen tar upp att det i dag
            snarast verkar som om eleverna med stigande ålder får mindre och
            mindre att säga till om, åtminstone om man får tro vad eleverna
            själva anser. Eleverna ska givetvis stå i centrum för verksamheten
            och ha stor valfrihet. I första hand bör det handla om den egna
            studiesituationen, om att bestämma mer i klassrummet men inte
            om att ta över styrningen av hela skolor. Vi avvisar således elevstyrda
            skolor men välkomnar ökat engagemang i skolans verksamhet, inte
            bara från elever utan också från föräldrar. Det är skillnad på
            inflytande och beslutande.
          </note>
          <note>
            Herr talman! Det blir lite av upprepningar här, och vi har en
            del gemensamma reservationer. Jag tänker också ta upp arbetsmiljöfrågorna,
            som har ägnats för lite uppmärksamhet. Det gäller både den fysiska
            och den psykosociala miljön. Jag har lustigt nog samma exempel
            som Birgitta Sellén: ventilation, mobbning och våld.
          </note>
          <note>
            Vi hade en debatt här i kammaren om språket för en tid sedan,
            då bl.a. anglifieringen kritiserades, men när man lyssnar på en
            del ungdomar i dag låter anglosaxiska ord jämförelsevis som rena
            lyriken och poesin. Tyvärr drabbas många gånger unga flickor av
            ett grovt och kränkande språk. Detta måste uppmärksammans ytterligare.
          </note>
          <note>
            Ett annat problem som tyvärr ökar är hörselskador. Jag ska inte
            gå in för djupt i skälen för det, men nog tror jag att högljudda
            diskon och musikanläggningar med öronproppar - freestylar - har
            skuld till den situationen. Det finns mycket att göra för att
            underlätta för ungdomar med hörselskador, både tekniskt och på
            annat sätt. Inte minst har de lättare att följa med i klassrummet
            om det är lugnare i klassrummet. Dessutom är det en väldigt billig
            åtgärd.
          </note>
          <note>
            En annan grupp med funktionshinder är dyslektiker. Vi anser att
            det behövs fler dyslexicentrum i
          </note>
          <note>
            Sverige för specialhjälp till ungdomar som har läsoch skrivsvårigheter.
            De här problemen för funktionshindrade tar vi närmare upp i vår
            motion och i reservationerna.
          </note>
          <note>
            Övergången mellan skolan och arbetslivet är också viktig för
            ungdomarna, och Folkpartiet har därför föreslagit att en modern
            och flexibel lärlingsutbildning utformas, där ansvaret delas mellan
            skola och näringsliv. Den ska leda fram till ett slags yrkesexamen
            med gesällprov eller något liknande.
          </note>
          <note>
            Regeringen har förbigått den delen i ungdomspropositionen, och
            det är beklagligt. Jag vet ju att frågan diskuteras både i utbildningsutskottet
            och i arbetsmarknadsutskottet, men eftersom ungdomsfrågor är tvärsektoriella
            är det med förvåning som vi konstaterar att lärlingsfrågan inte
            fanns med i propositionen.
          </note>
          <note>
            Det första målet innebär ju ändå att ungdomar ska ha goda förutsättningar
            att leva ett självständigt liv, och det får de inte om de inte
            får något jobb eller inte kan studera vidare efter gymnasiet.
          </note>
          <note>
            Som jag hoppas med en viss logik är jag därmed inne på arbetet.
            Efter skolan är den viktigaste uppgiften för att stödja ungdomarna
            att de kan komma in på arbetsmarknaden. Det är förödande att inte
            känna sig behövd och vara tvungen att gå och dra längre eller
            kortare tid. Dessutom blir det ofta så att de bor kvar hemma,
            och inte heller det skapar några självständiga samhällsmedborgare.
          </note>
          <note>
            När det gäller jobben måste det till en politik som ger förutsättningarna.
            Folkpartiet har här i riksdagen lagt fram ett antal förslag till
            ett bättre företagsklimat som utan tvekan ger fler arbeten.
          </note>
          <note>
            Dit hör både beskattningen och arbetsrätten. Båda måste reformeras.
            Det är grunden för att ge ungdomar större möjligheter att komma
            in på arbetsmarknaden.
          </note>
          <note>
            Liksom arbetstagare ska kunna känna trygghet i arbetet måste
            också arbetsgivare kunna känna det när de anställer ungdomar.
            Det är onekligen en större risk i rekryteringen när det är oprövad
            arbetskraft som anställs än när beprövad och erfaren personal
            får jobb.
          </note>
          <note>
            Ungdomar som gått grund- och gymnasieskolan, osv. börjar ju titta
            efter bostad. Det gör nog för all del föräldrarna också, men då
            till ungdomarna. Då inträder nästa hinder. Det är svårt att få
            tag på bostäder som de har råd med. Jag kan inte så mycket om
            bostadspolitik. Men jag vet av egen erfarenhet hur svårt det är.
            Risken är här att det naturligtvis handlar om kontakter för att
            man ska lyckas hjälpa ungdomarna till en bostad.
          </note>
          <note>
            I bakgrundstexten till propositionen står: De flesta ungdomar
            önskar små bostäder med låga hyror. Nog så sant. Men vad händer
            sedan i propositionen? Så långt jag kan se ingenting. Vart tog
            det tvärsektoriella vägen?
          </note>
          <note>
            Den här debatten kan utveckla sig till en allmänpolitisk debatt,
            men det är väl meningen. Ungdomar och deras situation berör i
            stort sett alla områden.
          </note>
          <note>
            Folkpartiet har i utskottet ställt sig bakom förslaget om att
            regeringen skyndsamt bör tillsätta en utredning om att se över
            bostadspolitiken ur ett ungdomsperspektiv. Inger Davidson hjälpte
            i stor utsträckning till med den utredningen genom att här ge
            en mängd förslag.
          </note>
          <note>
            Så till demokratin och ungdomars politiska engagemang. Vi är
            eniga om behovet av ungdomsorganisationerna. De behövs inte minst
            för att få ungdomar att vara med och engagera sig mot de antidemokratiska
            krafter som för närvarande försöker göra sig breda på olika sätt.
            Många engagerar sig mot de nazister som dyker upp. Det är bra
            att även ungdomsförbunden finns på barrikaderna.
          </note>
          <note>
            Vi har i en motion föreslagit ändrade bestämmelser för bidrag
            till politiska ungdomsorganisationer.
          </note>
          <note>
            Det gör vi för att vi inte kan förstå varför man inte kan ändra
            bidragsreglerna så att man tar bort möjligheterna till missbruk.
            Vi tycker det är bra att myndigheter inte kan titta i medlemsregistren
            hos de politiska ungdomsorganisationerna. Erfarenheterna pekar
            tyvärr på att vi behöver ett nytt system. Det enklaste är att
            ge ett grundbidrag plus ett mandatbaserat bidrag.
          </note>
          <note>
            Det är ju det principiella system vi har för partistödet i övrigt.
          </note>
          <note>
            En annan fråga som vi uppmärksammat är risken att förlora ungdomar
            som har engagerat sig politiskt i sin hemkommun. Jag ska ge ett
            exempel på det. En av våra ungdomar i Folkpartiet i Kungsbacka
            hade ett kommunalt uppdrag. Det gjorde att han kom på gruppmöten
            och var med av och till i det politiska arbetet. Så började han
            plugga i Göteborg. Det fungerade en kortare tid. Men sedan skaffade
            han lägenhet i
          </note>
          <note>
            Göteborg. Då tvingades han att mantalsskriva sig där, för sådana
            är reglerna.
          </note>
          <note>
            Det innebar att han måste lämna det politiska uppdraget i Kungsbacka.
            Att då få ett nytt och bli engagerad på samma sätt i Göteborg
            är inte det lättaste. Han tappade stimulansen med det politiska
            uppdraget, och vi har en ungdom mindre i det kommunalpolitiska
            arbetet. Det borde gå att lösa på något sätt. Det finns ett antal
            lösningar. Därför beklagar jag att utskottet inte ville ge regeringen
            i uppdrag att titta på frågan.
          </note>
          <note>
            När vi talade om ärendet i utskottet var det flera andra partiföreträdare
            som bekräftade att det kunde gå till så. Jag tror t.o.m. någon
            person hade upplevt samma problem. Men ändå finns ingen vilja
            att göra någonting åt det. Jag tror att vi måste kunna hitta en
            kreativ lösning. Inte minst beroende på att antalet platser ökar
            både på de traditionella universitetsorterna och på de regionala
            högskoleorterna. Det innebär en viss koncentration av ungdomar
            dit.
          </note>
          <note>
            Jag undrar när nu idrottsministern ändrat skepnad till ungdomsminister
            om hon kan tänka sig att titta på detta, trots att utskottet inte
            har gått på den linjen.
          </note>
          <note>
            Så till den kanske dystraste delen av ungdomarnas situation,
            nämligen missbruket. Regeringen har i proposition tagit upp narkotika-
            och alkoholfrågorna och även berört dopning. Det senare ska jag
            inte ta upp här, eftersom vi nyss har avverkat det.
          </note>
          <note>
            Det som förvånar mig är att man har gått förbi andra beroendeproblem,
            som rökningen och läkemedelsmissbruk. Tyvärr verkar det som om
            rökningen ökar igen bland flickor. Vi skulle gärna sett en bredare
            ansats till att minska både bruk och missbruk bland ungdomar.
            Nikotinet är ofta inkörsport till andra missbruk, och vi får inte
            förtröttas i arbetet att förebygga det bruket. Beroende och missbruk
            hör ihop, och de sammanhangen bör också uppmärksammas.
          </note>
          <note>
            Jag läste att man nu skulle ha samråd med Kommunförbundet, Socialstyrelsen
            och de ideella organisationerna. Det är bra. Men som gammal f.d.
            landstingspolitiker måste jag säga: Glöm inte landstingen!
          </note>
          <note>
            Där finns väldigt mycket sakkunskap. Där arbetar man med hälso-
            och sjukvård, dvs. både den förebyggande delen och den botande
            och lindrande delen.
          </note>
          <note>
            Det finns mycket att hämta hos landstingen, och då enkannerligen
            Landstingsförbundet.
          </note>
          <note>
            Jag har också en annan sak som jag vill säga. Det gäller frågan
            om röstningen, som Birgitta Sellén tog upp. Om man inte får rösta
            det år man fyller 18 trodde hon att man skulle få vänta i fyra
            år. Så hoppas jag definitivt inte att det blir, Birgitta Sellén.
            Med vårt förslag med separerade kommunal- och landstingsval vartannat
            år och riksdagsval vartannat år - och så har vi också EU-val -
            uppstår inte problemet med den längden.
          </note>
          <note>
            Hur man än ställer sig har man alltid en gräns. Om man är 17
            år och 11 månader vid årsskiftet får man vänta. Det blir alltid
            en gräns, och några kommer alltid att drabbas. Jag tycker det
            är bra med den gräns vi har i dag, dvs. att myndighetsåldern är
            rösträttsåldern.
          </note>
          <note>
            Herr talman! Slutligen yrkar jag bifall till reservation 20 under
            mom. 21 och reservation 29 under mom. 28. Givetvis står jag bakom
            de övriga 12 reservationer vi har, men för tids vinnande avstår
            jag från yrkande i de fallen.
          </note>
          <note type="speaker">
            Anf. 214 EWA LARSSON (mp):
          </note>
          <note>
            Herr talman! Först vill jag återigen tacka för ett mycket gott
            samarbete kring propositionen På ungdomars villkor - ungdomspolitik
            för demokrati, rättvisa och framtidstro. Det har dessutom varit
            väldigt roligt att vara ute och tala med ungdomar om propositionen.
            En kommentar har varit: "Går det som står i den här proppen igenom,
            då är vi helnöjda!". En annan kommentar har varit: "Målen är urhäftiga!"
          </note>
          <note>
            Det är de mål som Birgitta Sellén vill ta bort - hm!
          </note>
          <note>
            Miljöpartiet har dock två reservationer. De tar upp aktivt deltagande
            i politiken, dvs. demokratin. Jag börjar med att säga ett par
            ord om dem.
          </note>
          <note>
            Ungdomar tar allt tidigare del av det offentliga livet. Ofta
            genom engagemang i enskilda sakfrågor.
          </note>
          <note>
            Däremot vet vi alla att engagemanget i de politiska ungdomsförbunden
            minskar. Dagens valsystem med fyraåriga perioder gör att en del
            är 22 år gamla innan de får rösta för första gången. Miljöpartiet
            tycker att det är på tok för gammalt. Därför vill vi sänka rösträttsåldern
            till 16 år såväl i kommunval och landstingsval som i riksdagsval.
          </note>
          <note>
            Vi tror att det politiska intresset kan stimuleras genom sänkt
            rösträttsålder. Det kan kännas mer meningsfullt att engagera sig
            politisk om man också kan vara med och aktivt påverka. Det säger
            ungdomarna själva. Vi får inte bortse från den kompetens och den
            erfarenhet som ungdomar besitter och som är unik för just deras
            generation. En sänkt rösträttsålder har också förespråkats av
            Ungdomsstyrelsen i rapporten
          </note>
          <note>
            Krokig väg till vuxen och av Åldersgränsutredningen i dess slutbetänkande.
            Med det yrkar jag bifall till reservation 12 under mom. 10.
          </note>
          <note>
            Frågan om sänkt rösträttsålder har nyligen varit uppe i konstitutionsutskottet,
            och när beslut fattades i kammaren samlade sig inte riksdagens
            majoritet bakom det förslaget. Då tycker jag att ni, kära riksdagsledamöter,
            åtminstone kan rösta för Miljöpartiets andrahandsyrkande som säger
            att rösträtten ska vara kopplad till kalenderår! Det innebär att
            den som fyller
          </note>
          <note>
            18 år senast den 31 december aktuellt valår är röstberättigad
            - där fick Lennart Kollmats sin gräns. Det måste anses fel att
            de som är födda sent på året ska förhindras att rösta medan större
            delen av deras årskamrater får rösta. Med det yrkar jag bifall
            även till reservation 13 under mom. 11. Vi tror att det andra
            målet, att ungdomar ska ha möjlighet till inflytande och delaktighet,
            bättre kan nås då.
          </note>
          <note>
            En annan fråga som Miljöpartiet har drivit i många år och som
            ännu inte är avgjord handlar om konstruktionen av systemet för
            bidrag till olika ungdomsorganisationer. Olika föreningar fyller
            en stor funktion för ungdomar. Vi har tidigare i dag debatterat
            den största ungdomsrörelsen, idrottsrörelsen. Men vi får inte
            glömma de ungdomar som av olika anledningar väljer att inte engagera
            sig i föreningslivet. Vi tog tidigare upp klasstillhörighet, som
            ett av skälen.
          </note>
          <note>
            Men det finns också ett växande engagemang för att delta i levande
            rollspel och i olika aktionsgrupper.
          </note>
          <note>
            Det är projekt utan stadgar eller ordföranden. Ungdomar samlas
            kring en fråga, driver den, spelar sitt spel eller utför sin aktion.
            Sedan upphör gruppen. I
          </note>
          <note>
            det här fallet är det ungdomarna själva som tar egna initiativ,
            sätter dagordning och står för genomförande.
          </note>
          <note>
            Det här är naturligtvis oerhört kreativt och ger en god skolning
            i kommande aktivt deltagande i levande politisk demokrati. Därför
            förordar Miljöpartiet ett mer flexibelt statsbidragssystem för
            ungdomar. Jag förutsätter också att regeringens kommande förslag
            i frågan är av den karaktären att det medger en större flexibilitet
            i bidragsgivningen än vad som nu är fallet.
          </note>
          <note>
            Tonvikten på grundbidrag bör alltså överges till förmån för särskilda
            bidrag. Vi tror också att det tredje målet, att ungdomars engagemang
            och skapande förmåga ska ses som en resurs, bättre kan efterlevas
            då.
          </note>
          <note>
            Herr talman! Det finns en punkt som saknas i detta gedigna arbete.
            Nu är jag inne på en rättvisekommentar. Det handlar om ungdomars
            möjligheter till eget boende. Det är oerhört allvarligt, och det
            speglar ett flagrant ointresse från bostadspolitiskt håll. Ta
            därför till er det här, alla bostadspolitiker!
          </note>
          <note>
            När jag var ung gick det bra att få tag i en omodern lägenhet
            till en låg kostnad mitt i stenstadens hjärta. Den här möjligheten
            är i dag obefintlig, och ingenting har byggts för att ersätta
            den möjligheten till enkelt och billigt boende i unga år. Ungdomarna
            tvingas bo kvar hemma. Ungdomarna kräver en lösning. Och om det
            ska vara rättvisa, så som vi fastslår i det här betänkandet, måste
            vi börja bygga för ungdomar. Vi tror att det första målet, att
            ungdomar ska ha goda förutsättningar att leva ett självständigt
            liv, bättre kan efterlevas då.
          </note>
          <note>
            Nu har jag kommenterat demokratin och rättvisan.
          </note>
          <note>
            Till sist vill jag säga några ord om framtidstron.
          </note>
          <note>
            Det är inte vad vi säger som barnet gör. Barnet gör det som vi
            gör. Så är det. Kommer ni ihåg Rockormen med texten: Är du rädd
            för ditt eget barn lilla mamma? Det handlar om framtidstro.
          </note>
          <note>
            Under 1990-talet har de flesta kommuner skurit hårt på fritids-
            och kulturverksamheten för barn och ungdomar. Vilken signal ger
            vi då? Jo, signalen blir:
          </note>
          <note>
            Du är inte värd det här, lille vän! Klasskillnaderna ökar i och
            med detta, eller hur? Den som har råd kan ju alltid betala för
            sina fritidsaktiviteter.
          </note>
          <note>
            Ungdomsstyrelsen har lyft fram en uppgift om att det är 20 %
            minskade fritidsutgifter i hela landet.
          </note>
          <note>
            Stockholms stad toppar med en 28-procentig minskning. I Stockholm
            minskade antalet fritidsgårdar dramatiskt mellan 1992 och 1995,
            från 52 till 39. De som har stora lägenheter eller villor kan
            ju vara hemma hos varandra. De andra barnen tvingas ut på gatan.
            Öppethållande av t.ex. parklekar är också av avgörande betydelse.
            Mellan 1990 och 1996 har öppethållandet minskat med 25 %. Det
            är alltså öppet en fjärdedel mindre tid. Vilka signaler och vilken
            framtidstro ger det till barnen?
          </note>
          <note>
            På 50-talet var parkleken i Stockholm öppen hela dagen men även
            på kvällen. Värmestugan vid skridskobanan eldades till klockan
            22. Vi ungdomar kände oss betydelsefulla. Det här var för oss.
            Tant Viola i parkleken sjöng med oss, och vi fick spela olika
            instrument ur musiklådan. Kasperteatern var öppen för alla och
            gratis. Jag har fått växa upp med framtidstro.
          </note>
          <note>
            Herr talman! Barn och ungdomar behöver mer tid med vuxna för
            att utbyta funderingar och ställa frågor. Ungdomar behöver mycket
            tid med vuxna för existentiella och djuplodande filosofiska samtal.
            Vi vet det. Det kan vara avgörande samtal, samtal som kan förhindra
            självmord. Ändå tvingas jag konstatera att den huvudsakliga kostnadsminskningen
            på parklekar, fritidsgårdar och kvartersgårdar i Stockholm ligger
            på en minskad personaltäthet. Det finns helt enkelt väsentligt
            färre vuxna i dessa ungdomsmiljöer i dag än för tio år sedan.
            Vi vet att situationen är likadan i skolan. Det handlar om framtidstro.
          </note>
          <note>
            På ungdomars villkor är ett mycket ambitiöst dokument som nu
            kommer att bli ett politiskt beslut, och det förpliktar. Det är
            det vi gör som räknas. Därför måste ungdomars villkor också avspegla
            sig i ekonomiska prioriteringar och ordet måste stå med stora
            svarta feta bokstäver. Annars blir sveket ännu större än dagens
            svek. Jag utgår från att vi står inför ett trendbrott. Jag har
            ju växt upp med framtidstro, och nu vill jag gärna ha detta bekräftat
            av Ulrica Messing.
          </note>
          <note>
            Tack!
          </note>
          <note type="speaker">
            Anf. 215 BIRGITTA SELLÉN (c) replik:
          </note>
          <note>
            Herr talman! Vi i Centerpartiet anser att ungdomarna och inte
            regeringen ska skriva målen. Om vi menar allvar med att de ska
            bli engagerade kan vi inte låta målen vara klara redan från början.
            Därför anser vi att regeringens mål i stället ska vara riktlinjer.
            Det var vad jag sade i mitt anförande. Det var därför som jag
            avslog målen.
          </note>
          <note>
            Ungdomar är inte vana vid att de får vara med och tycka. De litar
            inte på oss vuxna, eftersom vi alltid har bestämt åt dem. Sannolikt
            skulle de ha svårt att tro att de får skriva målen själva. De
            måste träna sig på det.
          </note>
          <note>
            Jag blir lite förvånad. Ewa Larsson pratar ofta om vikten av
            Waldorfpedagogiken och vet att den innebär att man tränar ungdomars
            och barns delaktighet.
          </note>
          <note>
            Hon borde veta att man med delaktighet och engagemang når långt.
            Därför måste vi låta ungdomarna skriva målen själva.
          </note>
          <note type="speaker">
            Anf. 216 EWA LARSSON (mp) replik:
          </note>
          <note>
            Herr talman! Jag ska berätta en hemlighet för Birgitta Sellén.
            Målen är baserade på ungdomars synpunkter och egna tyckande. Det
            är inga mål som är tagna i luften.
          </note>
          <note type="speaker">
            Anf. 217 BIRGITTA SELLÉN (c) replik:
          </note>
          <note>
            Herr talman! Jag förutsätter att den här ungdomspropositionen
            ska leda till att många fler ungdomar blir engagerade. Det hade
            sett mycket bättre ut för dem som kommer till om det hade stått
            riktlinjer.
          </note>
          <note type="speaker">
            Anf. 218 EWA LARSSON (mp) replik:
          </note>
          <note>
            Herr talman! Riktlinjerna är verkligheten som leder till målen.
            Egentligen vet vi att det är resan som är mödan värd. Men det
            är alltid bra att ha mål när man börjar sin resa.
          </note>
          <note>
            Målen är baserade på det som ungdomarna själva vill. De vill
            ha delaktighet och leva ett självständigt liv, och de vill att
            deras egen kreativa och skapande förmåga ska ses som en resurs.
          </note>
          <note>
            Det är fantastiska mål, och de står egentligen för allt. Jag
            delar inte uppfattningen att ungdomar har svårt att inse sin egen
            betydelse. När jag har jobbat på gymnasieskolor och pratat med
            gröna ungdomar om propositionen har de tagit för givet att de
            verkligen ska få vara med. De är jättesura angående en så elementär
            sak som rösträttsåldern. "Varför kan det inte vara den 31 december
            som gäller? Varför får jag inte rösta det år jag fyller 18 år?
            Jag vill rösta!" Oavsett om vi separerar kommun-, landstings-
            och riksdagsval eller inte vill man vara med och rösta på myndighetsdagen.
            De kräver att få börja rösta tidigare, vid 16
          </note>
          <note>
            års ålder.
          </note>
          <note>
            Nu finns det ingen majoritet i riksdagen för detta.
          </note>
          <note>
            Då skulle vi kunna anta det andra delmålet med den
          </note>
          <note>
            31 december. Fyller man år inom valåret ska man få rösta. Jag
            tycker - precis som många ungdomar har sagt - att målen är urhäftiga.
          </note>
          <note type="speaker">
            Anf. 219 LENNART KOLLMATS (fp) replik:
          </note>
          <note>
            Herr talman! Efter de tack Ewa Larsson har framfört om samarbetet
            kring propositionen förstår jag att
          </note>
          <note>
            Ewa Larsson är en makthavare. Då blir jag ganska överraskad över
            att man måste reservera sig mot det man har skrivit själv.
          </note>
          <note>
            Sedan var det frågan om rösträtten. Ett skäl ska vara årskurskamrater.
            Jag undrar vad Ewa Larsson säger om moppeåldern. Det upplevs som
            oerhört mycket tuffare och hårdare att en del av mina klasskamrater
            får köra moped men inte jag - vid 15 års ålder. Vi har körtkortsåldern.
            Ska den också gälla inom det år man fyller 18? Ska myndighetsåldern
            också ändras? Det finns massor av sådana gränser.
          </note>
          <note>
            Jag kan inte förstå varför just rösträttsåldern skulle särskiljas
            från övriga åldersgränser.
          </note>
          <note type="speaker">
            Anf. 220 EWA LARSSON (mp) replik:
          </note>
          <note>
            Herr talman! Den ena frågan hörde ihop med den andra frågan.
            Lennart Kollmats sade att det är märkligt att jag reserverade
            mig mot något som vi i Miljöpartiet egentligen tycker är bra.
            Det är just i rösträttsfrågan som Miljöpartiet har reserverat
            sig.
          </note>
          <note>
            Vi kan inte säga att vi är speciellt konsekventa i
          </note>
          <note>
            Sverige i fråga om åldersgränser. En inkonsekvens som Lennart
            Kollmats inte tog upp är t.ex. 16-
          </note>
          <note>
            årsåldern för film. Vi har många olika märkliga åldersgränser
            i Sverige. Att jag inte pratar om alla de märkligheterna nu beror
            på att vi precis just nu ska fatta beslut om ett betänkande som
            rör ungdomar.
          </note>
          <note>
            Miljöpartiet, Ungdomsstyrelsen och Åldersgränsutredningen anser
            att rösträttsåldern har betydelse för ungdomars egen vilja till
            delaktighet. Man menar i utredningen och rapporten att åldersgränsen
            har betydelse för delaktighet.
          </note>
          <note type="speaker">
            Anf. 221 LENNART KOLLMATS (s) replik:
          </note>
          <note>
            Herr talman! Det är riktigt att reservationen bara gäller rösträtten.
            Men jag hörde Ewa Larsson vara mycket kritisk till hur bostadsfrågorna
            hanterats i propositionen.
          </note>
          <note>
            Sedan var det en sak jag inte riktigt förstod. Gäller
          </note>
          <note>
            16-årsgränsen för film det år man fyller 16 år eller det datum
            man fyller 16 år? Visst finns det olika åldersgränser, men jag
            trodde att det var fråga om den dag man fyller 16 år och inte
            året - men jag kan ha missuppfattat.
          </note>
          <note type="speaker">
            Anf. 222 EWA LARSSON (mp) replik:
          </note>
          <note>
            Herr talman! Bostadsfrågan hanteras inte alls här.
          </note>
          <note>
            Det är inte frågan om hur den hanteras utan att den inte alls
            hanteras som inte bara Miljöpartiet är kritiskt till utan även
            regeringspartiet och Vänsterpartiet. Det beror inte på illvilja
            från alla vi som har arbetat med utredningen, utan det beror på
            ett bristande intresse från bostadspolitiskt håll. Det är därför
            jag har sagt:
          </note>
          <note>
            "Hör upp alla riksdagsledamöter som arbetar med bostadspolitiska
            frågor. Här krävs en skärpning. Ni måste börja bygga billigt och
            enkelt för ungdomar."
          </note>
          <note type="speaker">
            Anf. 223 ANNIKA NILSSON (s):
          </note>
          <note>
            Herr talman! Jag vill börja med att säga att det är med glädje
            jag i dag debatterar kulturutskottets betänkande angående ungdomspolitik.
            Jag kom in i riksdagen i september 1994, och jag har de drygt
            fem år som gått följt ungdomspolitiken både som riksdagsledamot
            och som ledamot i olika utredningar och kommittéer som behandlat
            dessa frågor.
          </note>
          <note>
            Frågan som kanske först ska ställas i denna debatt är om det
            behövs en ungdomspolitik. För mig är svaret ett självklart ja.
            Jag är övertygad om att det finns vissa områden, vissa problem,
            vissa förutsättningar och vissa möjligheter som är gemensamma
            för den unga generationen. Ungdomspolitiken måste naturligtvis
            utgå från att alla unga ska ha lika möjligheter att vara delaktiga
            i samhällets olika skikt och i livets olika skeenden. Även om
            alla unga är olika finns just gemensamma möjligheter och hinder
            som försvårar övergången till vuxenlivet. Det är med detta som
            utgångspunkt det är viktigt att vi har en nationell ungdomspolitik.
          </note>
          <note>
            Ungdomstiden är en speciell tid. Det är en period i livet då
            man går från att vara barn till att bli vuxen, vilket ofta kan
            vara ganska förvirrande. Men det är viktigt att säga att ungdomstiden
            inte enbart är en tid då man väntar på att bli vuxen, utan också
            en tid för sökande, ifrågasättande och prövning. Det är den tid
            då man lär känna sig själv och hittar just sin egen riktning i
            livet.
          </note>
          <note>
            Vi ska fatta beslut om mål för ungdomspolitiken.
          </note>
          <note>
            Förslaget innebär att vi får en generell, sektorsövergripande
            och målstyrd ungdomspolitik som även innehåller uppföljning och
            analys. Det ska vara en målstyrningsmodell med tre övergripande
            mål som riksdagen fastställer och sedan delmål inom olika områden
            som regeringen fastställer.
          </note>
          <note>
            Majoriteten i utskottet ställer sig bakom de föreslagna målen
            och till den målstyrningsmodell som föreslagits. Jag tycker att
            de tre övergripande målen med följande inriktningar, nämligen
            ett självständighetsmål, ett delaktighetsmål och ett resursmål,
            är mycket bra. De innehåller just de delar som jag tycker är viktigast
            för ungdomspolitiken.
          </note>
          <note>
            Att vi nu får mål för ungdomspolitiken är den viktigaste skillnaden
            från 1994 års ungdomspolitiska proposition. Det riksdagen då fastställde
            var riktlinjer.
          </note>
          <note>
            Vad är då skillnaden mellan riktlinjer och mål? Den erfarenhet
            jag har på kulturområdet är att nationella mål är viktiga för
            att just lyfta fram ett politikområde.
          </note>
          <note>
            Många av dem jag har mött inom kultursektorn har sagt att det
            har varit oerhört betydelsefullt att ha målen som antogs 1974
            och 1996 i ryggen. Jag är övertygad om att de mål som vi i dag
            - eller rättare sagt nästa vecka - ska ta ställning till kommer
            att leda till att de som arbetar med ungdomsfrågor både på lokal
            nivå, men även på statlig nivå, får mål och därmed ett ovärderligt
            instrument att arbeta mot.
          </note>
          <note>
            Herr talman! Det är många och viktiga frågor som behandlas i
            betänkandet. Jag tänkte avgränsa mig till att kommentera något
            av det som jag anser vara viktigast, dvs. en del övergripande
            frågor.
          </note>
          <note>
            När jag träffar unga människor möts jag oftast av en optimistisk
            framtidstro. De flesta känner en ganska stor tillförsikt inför
            framtiden, att de ska kunna förverkliga sina drömmar, att de ska
            få den utbildning och det arbete som de eftersträvar. Det finns
            också de bland ungdomsgenerationen som har en pessimistisk syn
            på framtiden, med en oro för hög arbetslöshet och framför allt
            en oro för sig egen chans att komma in på arbetsmarknaden, att
            få en bostad och därigenom kunna leva ett självständigt liv.
          </note>
          <note>
            Det som också är genomgående för dem som jag har mött, både de
            som har en optimistisk och de som har en pessimistisk framtidssyn,
            är att det finns ett område som många av dem är ganska skeptiska
            till.
          </note>
          <note>
            Rättare sagt har de en känsla av att det område som handlar om
            makt och inflytande inte riktigt är något som de är en del av.
            De känner inte att de kan påverka samhällets utveckling och inte
            heller sin egen vardag.
          </note>
          <note>
            I de svar Ungdomspolitiska kommittén fick när den gick ut och
            frågade unga, både i form av rådslag och i form av enkäter, kan
            man läsa att unga bär på en oerhörd frustration, en frustration
            över att inte bli hörda, en frustration över att bli ställda vid
            sidan av.
          </note>
          <note>
            De unga som jag har mött under årets lopp har visat en otålighet
            när det gällt att kunna påverka sin egen vardag. De känner att
            vuxenvärlden inte riktigt tar dem på allvar. Det handlar inte
            om att unga har ett bristande intresse eller ett bristande engagemang.
            I
          </note>
          <note>
            stället handlar det om att unga ofta upplever att de inte släpps
            in där makten finns.
          </note>
          <note>
            Åkrahällskolans elevråd i Nybro skrev ett svar till
          </note>
          <note>
            Ungdomspolitiska kommittén om att vara vuxen:
          </note>
          <note>
            "När blir man vuxen? Ett tänkbart svar på frågan är, enligt vår
            mening, att man blir vuxen i det ögonblick man känner sig delaktig
            i samhället. Det kan innebära att man har ett arbete, att man
            känner att man kan påverka de styrande eller att man har körkort."
          </note>
          <note>
            Elevrådet visar en inställning som jag ofta möts av, nämligen
            att delaktighet och inflytande är något som är förunnat vuxenvärlden.
            Jag tycker att frågan om att öka ungas inflytande är den viktigaste
            framtidsfrågan för ungdomspolitiken.
          </note>
          <note>
            Många förslag har väckts och initiativ har tagits för att på
            olika sätt öka ungas möjlighet till inflytande. På många orter
            runt om i vårt land har det startats både ungdomsråd och ungdomsfullmäktige.
            Jag vill i detta sammanhang lyfta fram att det är viktigt att
            unga själva får hitta sina organisatoriska former, att vi som
            vuxna låter de unga få experimentera och finna sina lösningar.
            Det är också av betydelse att unga får möjlighet till verkligt
            inflytande. Det är just vad det står i det andra övergripande
            målet.
          </note>
          <note>
            Jag har mött elever i skolor som har fått lämna synpunkter på
            färgen på väggarna eller när kaféet ska vara öppet. Det må vara
            viktiga frågor, men vi måste våga släppa in unga i alla frågor.
            Därför är det försök som inletts med elevmajoritet i gymnasieskolans
            styrelse ett viktigt projekt. Jag tror att eleverna har all den
            kraft och allt det ansvar som det innebär att sitta i en sådan
            styrelse.
          </note>
          <note>
            Avslutningsvis vill jag, herr talman, säga att den ungdomspolitiska
            proposition som vi nu behandlar är ett lyft för ungdomspolitiken.
            Den är efterlängtad av många och lever upp till många av de förväntningar
            som ställts innan. Det är en proposition som tar upp stora frågor,
            men även små, som är viktiga för den unga generationen. Genom
            att propositionen tar sitt avstamp i övergången från ung till
            vuxen - att låta unga få ta den plats i samhället de har rätt
            till - läggs grunden för en ungdomspolitik för framtiden. En ungdomspolitik
            för demokrati, rättvisa och framtidstro - på ungdomars villkor.
          </note>
          <note>
            Jag vill med detta yrka bifall till utskottets hemställan i dess
            helhet.
          </note>
          <note>
            Tack!
          </note>
          <note>
            Anf. 224 ANNE-KATRINE DUNKER (m)
          </note>
          <note>
            replik:
          </note>
          <note>
            Herr talman! Det var roligt att höra Annika Nilsson. Vi delar
            många synpunkter. Ungdomarna måste få vara självständiga och skapa
            sin egen tid och inte minst sin framtid. Därför förvånar det mig
            lite grann att jag inte kan uppleva det när jag läser propositionen.
            Därför skulle jag vilja veta vad Annika Nilsson menar med delaktighetsmål.
          </note>
          <note>
            Man talar ju om ungdomsråden, och jag har fått en fin bok som
            heter Adressboken, där alla de här ungdomsråden finns redovisade.
            Kan Annika Nilsson beskriva för mig vad de här ungdomsråden har
            kunnat göra? På vilket sätt har de varit delaktiga?
          </note>
          <note>
            Samtidigt skulle jag vilja veta något om självständighetsmålen.
            Annika Nilsson talade väldigt fint om att ungdomar ska få vara
            med och forma framtiden, men vad i den här propositionen talar
            om att ungdomarna kan vara med och forma sin egen framtid, som
            ju genomgår så stora förändringar i dag?
          </note>
          <note type="speaker">
            Anf. 225 ANNIKA NILSSON (s) replik:
          </note>
          <note>
            Herr talman! När jag pratar om självständighetsmål, delaktighetsmål
            och resursmål är det de tre mål som regeringen har föreslagit
            och som även utskottet föreslår som övergripande mål.
          </note>
          <note>
            Jag vill börja med delaktighet. För mig handlar det om att kunna
            vara en del av det samhälle man lever i och känna att man faktiskt
            kan påverka det liv man lever och även påverka omgivningen. Många
            unga som jag möter i dag känner att de inte riktigt får tillträde
            till det.
          </note>
          <note>
            Det har funnits väldigt många initiativ. Ungdomsråd är ett, men
            det finns många andra sätt att jobba ute i kommuner, men även
            i politiska partier. Utvärderingen av ungdomsråden har visat att
            det på de ställen där ungdomsråden har införts faktiskt på lite
            längre sikt har inneburit att antalet aktiva ungdomar också har
            ökat i de politiska föreningarna och de politiska partierna. Man
            har alltså väckt ett politiskt engagemang hos ungdomarna som har
            känt att det här vill de faktiskt vara med och påverka. Därigenom
            har man också tagit steget in i de politiska partierna. Då har
            man liksom hittat en väg in i det politiska systemet. Jag tycker
            att det är viktigt. Det är ett bra exempel på hur man kan öka
            delaktigheten.
          </note>
          <note>
            Jag tycker att det är viktigt att påpeka att när man pratar om
            självständighet pratar man om rätten att utvecklas. Jag tror att
            en stor skillnad mellan mig som socialdemokrat och Anne-Katrine
            Dunker som moderat är att jag tror på politikens möjlighet att
            förändra människors vardag. Genom de beslut vi fattar här, genom
            att få ut en riktig målstyrningsmodell till alla myndigheter och
            få fram att det faktiskt gäller att plocka fram ungdomarna, de
            ska in och vara delaktiga, de ska få möjlighet att påverka, tror
            jag att ungdomars möjlighet att själva styra sina liv ökar.
          </note>
          <note>
            Anf. 226 ANNE-KATRINE DUNKER (m)
          </note>
          <note>
            replik:
          </note>
          <note>
            Herr talman! Så att vara delaktig och komma in i samhällslivet
            det är att komma in i ett politiskt parti.
          </note>
          <note>
            Det var kontentan jag kunde utläsa av Annika Nilssons uttalande.
          </note>
          <note>
            De ungdomar jag talar med, som är arbetslösa, som har gått ut
            gymnasiet och inte lyckats få någon sysselsättning vill ha en
            bra sysselsättning. Det är frihetslappen för dem. Jag kommer från
            ett av de tre
          </note>
          <note>
            Norrlandslänen där arbetslösheten har ökat.
          </note>
          <note>
            De ungdomar som har ett arbete vill ha möjlighet att söka sitt
            arbete själva, vill ha möjlighet till en friare arbetsmarknad
            med de möjligheter som det ger.
          </note>
          <note>
            Den typ av arbete som växer upp i dag med den nya
          </note>
          <note>
            IT-tekniken kräver en helt annan formel för arbetsmarknaden.
            Men om det säger Annika Nilsson inte någonting, utan det enda
            som gäller är att man ska vara delaktig i ett politiskt parti.
            Det kan jag faktiskt inte hålla med om. Det är inte där man formar
            sitt liv, det är utanför.
          </note>
          <note type="speaker">
            Anf. 227 ANNIKA NILSSON (s) replik:
          </note>
          <note>
            Herr talman! Det är ytterst märkligt. Jag frågar mig om verkligen
            Anne-Katrine Dunker och jag har läst samma proposition. På s.
            31 i propositionen står det: Goda förutsättningar att leva ett
            självständigt liv.
          </note>
          <note>
            I det stycket står det faktiskt: "Ett första mål för ungdomspolitiken
            bör, enligt regeringens förslag, vara att ungdomar ska ha goda
            förutsättningar att leva ett självständigt liv." Det står vidare:
            "Att ha ett arbete, en egen bostad och en egen ekonomi leder till
            självständighet - - -."
          </note>
          <note>
            I flera avseenden är det faktiskt så att politiken därför bör
            underlätta för ungdomar att successivt uppnå den självständighet
            som kännetecknar vuxnas liv. Det lyfter vi också fram i betänkandet.
            Det är naturligtvis det här som är viktigt för att kunna leva
            ett självständigt liv och även för att kunna påverka sitt egna
            liv.
          </note>
          <note>
            Men därifrån till att säga att delaktighet i samhället enbart
            har med arbetet att göra tror inte jag på. Jag möter många unga
            människor som har både arbete och bostad men som för den sakens
            skull inte känner att de kan påverka, att den vuxna generationen
            lyssnar på dem, att de faktiskt känner att de kan göra någonting:
            Jag ställs inte vid sidan av. Det är någonting som faktiskt även
            de som har ett arbete känner.
          </note>
          <note>
            Det är på grund av att vi i den vuxna generationen på olika sätt
            har stängt ute den unga generationen. Det tycker jag den här propositionen
            tar ett rejält avstamp i. Jag tror att vi kan göra oerhört mycket
            bra efter den här propositionen.
          </note>
          <note type="speaker">
            Anf. 228 INGER DAVIDSON (kd) replik:
          </note>
          <note>
            Herr talman! Annika Nilsson sade själv att hon ägnar sig åt övergripande
            frågor, och i dessa frågor har vi mycket gemensamt, och mycket
            av det som
          </note>
          <note>
            Annika Nilsson sade kan jag instämma i.
          </note>
          <note>
            Jag vill emellertid ta upp par konkreta punkter. En av dem kom
            Annika Nilsson in på själv, och den handlar om elevstyrda skolor.
            Det går ju att hävda att det är detta som eleverna efterfrågar,
            och vi kan ju stå och hävda att vi har träffat olika personer
            som tycker det ena eller det andra. Men det är ganska intressant
            att väldigt många motioner till ungdomsriksdagen förra året handlade
            om just elevstyrda skolor, och väldigt många av dem var negativa.
            Jag har inte räknat dem, så jag vet inte om det var en majoritet
            av dem, men jag är ganska säker på det. Det som ungdomarna själva
            uttryckte var att det inte var den typen av inflytande som de
            ville ha, att faktiskt ta ansvar för hela styrelsen i en skola
            samtidigt som de går på en utbildning där och inte har överblicken
            och helhetsgreppet utan att det är inflytandet över studiesituationen,
            över den egna vardagen och över klassrumssituationen som de efterlyser.
            Och där finns det mycket att göra. Jag tycker alltså att detta
            är en sådan där typisk åtgärd som man tror ska lösa något problem
            men som i själva verket skapar fler problem än den löser. Jag
            vill gärna höra vilken bas Annika Nilsson har för att säga att
            det här är något som är efterfrågat, när man jämför det med vad
            som kom från vid ungdomsriksdagen.
          </note>
          <note>
            Jag har ytterligare en fråga som gäller när alla dessa områden
            ska omsättas i praktiken. Då krävs det ju också pengar. I budgetpropositionen
            finns det en omfördelning av medel från nationell och internationell
            ungdomspolitik till Ungdomsstyrelsen. Ungdomsstyrelsen behöver
            mer pengar. Det kan jag hålla med om, eftersom den får ett vidgat
            uppdrag. Men denna omfördelning motsätter jag mig, och jag undrar
            hur Annika Nilsson försvarar den.
          </note>
          <note type="speaker">
            Anf. 229 ANNIKA NILSSON (s) replik:
          </note>
          <note>
            Herr talman! Min uppfattning är, och jag vet att det är så, att
            man behöver göra väldigt mycket. Det behövs mycket för att öka
            inflytandet i skolorna för att eleverna ska känna att de faktiskt
            kan påverka just vardagen. Och jag menar inte att det finns en
            motsättning mellan att påverka det övergripande och att också
            kunna påverka inne i klassrummen och på andra sätt.
          </note>
          <note>
            Jag kan t.ex. berätta vad jag mötte för 14 dagar sedan. I Helsingborg
            har vi en gymnasieskola med elevmajoritet i styrelsen. Där hade
            rektorn gått ut och sagt att han ville påpeka att detta var ett
            försök. Och eleverna var oerhört upprörda, därför att de kände
            att detta var deras möjlighet. De tyckte att detta var jättebra,
            och det tyckte att detta var något som de ville utveckla, inte
            avveckla. Jag tror inte att elevmajoritet i gymnasieskolornas
            styrelser är den enda lösningen.
          </note>
          <note>
            Jag tror att man måste utveckla det också. Det viktiga är att
            säga att ungdomarna och eleverna måste få inflytande på den skola
            där de går, över pedagogiken och över utbildningen och inte bara
            över mer praktiska frågor. De måste få möjlighet att direkt påverka
            sin utbildning och sin situation i skolan.
          </note>
          <note>
            När det gäller frågorna om omfördelningen tror jag att Ulrica
            Messing har svar på dem mer i detalj.
          </note>
          <note>
            Jag rekommenderar därför Inger Davidson att ställa dessa frågor
            till Ulrica Messing.
          </note>
          <note type="speaker">
            Anf. 230 INGER DAVIDSON (kd) replik:
          </note>
          <note>
            Herr talman! Det kan jag göra. Jag återkommer till den frågan,
            och den kanske redan är förberedd.
          </note>
          <note>
            Men vi kan hålla oss till frågan om elevstyrda skolor. Risken
            med ett sådant förslag och ett sådant försök eller genomförande
            är ju att det blir en liten grupp aktiva ungdomar som får ett
            väldigt stort inflytande. Men jag tror att det sker på deras kompisars
            bekostnad. Då tycker man sig nämligen ha löst problemet. Då kommer
            några aktiva att sitta och styra över de stora övergripande budgetfrågorna
            m.m.
          </note>
          <note>
            medan det stora flertalet fortfarande kommer att känna sig lika
            frustrerade. Jag tycker alltså att det är där som man först ska
            gå in och se till att ungdomarna får inflytande och t.o.m. barnen
            efterhand som de kan både ta ett ansvar och få ett inflytande
            på den egna situationen i stället för att göra sådana här försök
            som jag inte tror leder någon vart, om jag ska vara ärlig, och
            som ungdomarna själva i väldigt stor omfattning avvisar. De inser
            nämligen att om de går t.ex. tre år på en utbildning tar det ett
            tag innan de över huvud taget vet vad det handlar om. Sedan när
            de lagom har kommit in i det lämnar de det. De som finns på skolan,
            olika personalkategorier, och som kanske finns där under en lång
            period har däremot inte möjlighet att styra utvecklingen. Detta
            är över huvud taget ett mycket märkligt förslag. Inflytande -
            ja, medbestämmande - ja, men inte elevstyrda skolor.
          </note>
          <note type="speaker">
            Anf. 231 ANNIKA NILSSON (s) replik:
          </note>
          <note>
            Herr talman! Jag är inte helt säker på att eleverna i de gymnasieskolor
            som har infört elevstyrda styrelser är väldigt negativa till förslaget.
            Däremot har jag mött ganska många som inte finns med i försöksprojekten
            som är negativa. Vi får väl se vad utvärderingen visar. Detta
            ska ju faktiskt utvärderas och följas upp.
          </note>
          <note>
            Jag tror att de som har genomfört dessa projekt, de som finns
            i försöksverksamheten, är väldigt positiva.
          </note>
          <note>
            Det är den bild som jag har fått.
          </note>
          <note>
            Inger Davidson sade att en liten grupp elever får makt och inflytande
            på bekostnad av sina klasskamrater. Det intressanta är ju vem
            som i dag har makten.
          </note>
          <note>
            Jo, det är lärare och rektorer. Här flyttar vi en del av makten
            från dem till eleverna. Och jag tror inte att den stora mängden
            elever kommer att acceptera att bli styrd av några få, utan jag
            tror att detta är första steget. Om det är så att de som företräder
            eleverna i dessa styrelser inte lyssnar på sina klasskamrater
            utan framför sina egna åsikter utan att bry sig om vad de andra
            eleverna tycker, då tror inte jag att de blir återvalda.
          </note>
          <note>
            Anf. 232 Statsrådet ULRICA MES-
          </note>
          <note>
            SING (s):
          </note>
          <note>
            Herr talman! För drygt fem år sedan debatterade riksdagen en
            sammanhängande ungdomspolitik för första gången. Det var den borgerliga
            regeringen som hade föreslagit riktlinjer för ungdomspolitiken,
            och vi tog ett stort steg då vi uttalade en samlad politisk vilja
            för ungdomar.
          </note>
          <note>
            Med dagens betänkande tar vi ännu ett steg mot en utvecklad ungdomspolitik.
            Vi höjer ribban ytterligare, och vi förtydligar ambitionen genom
            att föreslå konkreta mål för ungdomspolitiken.
          </note>
          <note>
            I debatten då, med Inger Davidson som ungdomsminister, citerade
            jag Eva Dahlgrens sång: "Ung och stolt, jag är en krigare, med
            tro på mig går livet vidare". Jag använder gärna samma citat i
            dag, trots att jag är lite äldre, då vi nu för andra gången diskuterar
            en samlad politik för unga.
          </note>
          <note>
            Vi har ett betänkande som på ett unikt sätt utgår från ett helhetsperspektiv
            vad gäller ungdomars situation och levnadsvillkor. Med denna helhetssyn
            i ryggen kan samhället på ett ännu bättre sätt än tidigare ta
            till vara ungdomars engagemang och kompetens, samtidigt som förutsättningarna
            för att möta ungas behov kommer att öka. Regeringens förslag till
            ungdomspolitik handlar helt enkelt om att alla unga i
          </note>
          <note>
            Sverige, oavsett kön, etnisk och kulturell bakgrund, ska ha goda
            möjligheter att utveckla sina respektive förmågor och därmed ha
            chansen att förverkliga sina drömmar. Ett samhälle utan en förhoppningsfull
            ungdomsgeneration är ett försvagat samhälle. Därför måste nu politiken
            handla om att skapa bättre förutsättningar för alla unga att ta
            makten över sina liv.
          </note>
          <note>
            Den ungdomspolitiska propositionen är med andra ord en tydlig
            politik för rättvisa för unga, en politik som också bygger på
            hörnstenarna demokrati och framtidstro.
          </note>
          <note>
            Regeringen har föreslagit tre mål för ungdomspolitiken. Flera
            ledamöter här i kammaren har nämnt dem före mig. De handlar om
            att ungdomar ska ha goda förutsättningar att leva ett självständigt
            liv, om att ungdomar ska ha reella möjligheter till inflytande
            och delaktighet och om att ungdomars engagemang, skapandeförmåga
            och kritiska tänkande ska tas till vara som en resurs. För att
            nå målen utformas delmål inom flera politikområden - delmål som
            ska utvärderas och prövas regelbundet.
          </note>
          <note>
            Den tredje delen i ungdomspolitiken handlar om att ge spridning
            åt goda exempel som finns runtom i landet. Skälen till de goda
            exemplen är flera. Det främsta syftet är att illustrera olika
            former av konkret och bra verksamhet som bidrar till att ungdomspolitikens
            mål kan uppnås. Ett annat syfte med exemplen är att visa att det
            finns en stark och positiv kraft runt och av unga - en kraft som
            alltför sällan beskrivs i den offentliga debatten.
          </note>
          <note>
            Med de nya mål och delmål som nu föreslås för ungdomspolitiken
            ökar riksdagens och regeringens möjligheter att följa upp och
            utvärdera politiken. Till riksdagens hjälp med genomförandet av
            ungdomspolitiken finns också Ungdomsstyrelsen. Den ges en aktiv
            roll i propositionen. Ungdomsstyrelsen har som främsta uppgift
            att verka för att målen för den nationella ungdomspolitiken uppfylls.
            Ungdomsstyrelsen ska också följa upp och analysera effekterna
            av vidtagna åtgärder och fattade beslut. Vart fjärde år ska man
            även sammanställa dessa uppgifter i en fördjupad redovisning till
            regeringen.
          </note>
          <note>
            Dagens unga är en unik generation. De har kunskaper och erfarenheter
            som generationerna före dem inte hade. Det är en självklar och
            naturlig utveckling.
          </note>
          <note>
            Dagens unga är också en mångfaldsgeneration. De är en IT-generation
            och förhoppningsvis också en mera jämställd generation än generationen
            tidigare.
          </note>
          <note>
            Det är också viktigt att poängtera att ungdomar inte är en homogen
            grupp. Däremot innebär ungdomstiden en del gemensamma möjligheter,
            och problem, för unga.
          </note>
          <note>
            Regeringens utgångspunkt är att alla unga ska ges lika förutsättningar
            att omsätta sina drömmar, helt oavsett etnisk eller kulturell
            bakgrund. Det finns stora skillnader bland ungdomar i dag - skillnader
            mellan dem som ser framtiden som möjligheternas tid och dem som
            ser med oro på att de blir alltmer marginaliserade.
          </note>
          <note>
            Politiken, regeringen och riksdagen, kan inte, och kommer inte,
            att kunna "fixa" alla frågor för unga.
          </note>
          <note>
            Det är inte heller meningen med den föreslagna politiken. Däremot
            är en av utgångspunkterna att de unga själva ska tas på större
            allvar, att de ska visas tillit och respekt och att de ska ses
            som den resurs de är. Därför utgår många av förslagen från att
            de unga själva sitter inne med de bästa förslagen och de bästa
            lösningarna och därför är vi beredda att stötta det arbete som
            ungdomsorganisationerna gör.
          </note>
          <note>
            Vi ökar bidraget till barn- och ungdomsorganisationernas lokala
            verksamheter med ytterligare 50
          </note>
          <note>
            miljoner kronor per år. Vi avsätter särskilda medel för ungdomsorganisationer
            som arbetar med demokratifrågor. I förra debatten här i dag var
            vi inne på en av de ungdomsorganisationerna, nämligen idrottsrörelsen,
            och på det ökade stöd som den får. Regeringen har även initierat
            ett särskild stöd i form av en satsning på Ung Kultur. I dag har
            regeringen fattat beslut om att avsätta 2 miljoner kronor av medel
            från Arvsfonden för att stödja projekt som innebär att de politiska
            ungdomsförbunden utvecklar nya former för att gå ut i skolorna
            med information och debatt om politik och om den politiska demokratins
            arbetssätt, även när det inte är valår.
          </note>
          <note>
            Regeringen har också tillsatt en ungdomsdelegation som består
            av människor som på olika sätt har ett stort engagemang och stor
            erfarenhet av ungas intressen, behov och villkor. Ungdomsdelegationen
            verkar som ett fristående och rådgivande organ till regeringen.
          </note>
          <note>
            Herr talman! Eftersom denna debatt äger rum i en spännande tid
            vid slutet av ett sekel och vid ingången till ett helt nytt vill
            jag avsluta genom att sätta den nya ungdomspolitiken i relation
            till det nya seklets utmaningar men i relief till vår moderna
            svenska historia.
          </note>
          <note>
            Förra seklet innebar genomgripande förbättringar för många samhällsgrupper.
            Vi har genomdrivit stora och väsentliga reformer, såsom lika rösträtt
            för kvinnor och män, byggandet av det svenska folkhemmet, en genomgripande
            välfärd, införandet av allmän grundskola, värnet om miljön och
            mycket annat.
          </note>
          <note>
            Detta säger i tur och ordning vilka utmaningar och problem som
            samhället haft att möta och på en gång vilka åtgärder som samhället
            behövt vidta för att förbättra levnadsvillkoren för det stora
            flertalet.
          </note>
          <note>
            Den nya ungdomspolitiken är ett naturligt led i stärkandet och
            utvecklandet av välfärden för alla och på samma gång helt avgörande
            för stärkandet och utvecklandet av vår värdefullaste tillgång,
            vår demokrati.
          </note>
          <note>
            Nu står vi inför den stora utmaningen att skapa reella förbättringar
            för alla unga i vårt land. Det gäller att vara med och forma och
            påverka framtiden. Jag hoppas att det nya årtusendet kommer att
            inledas med en stor medvetenhet om behovet av ungdomspolitik på
            alla plan i vårt samhälle. Stora förväntningar åvilar kommunerna
            men självklart också riksdagen och regeringen.
          </note>
          <note>
            Alla unga behöver ges inflytande, plats och drömmar. Alla unga
            måste tas på allvar. Det är den rakaste vägen till en breddad
            och fördjupad demokrati, till ökad rättvisa och till framtidstro.
            Tack, herr talman!
          </note>
          <note type="speaker">
            Anf. 233 LENNART KOLLMATS (fp) replik:
          </note>
          <note>
            Herr talman! Ulrica Messing talade på ett tidigt stadium om helhetsperspektivet.
            Men jag tror att helhet för ungdomar i hög grad också handlar
            om bostad, utbildning och arbete.
          </note>
          <note>
            När det gäller det första målet ska ungdomarna bli så självständiga
            som möjligt. Jag har följt fem barn som har flyttat hemifrån och
            har nu bara en tonåring kvar och vad jag upplever är att självständigheten
            inträffar när de kan flytta hemifrån.
          </note>
          <note>
            När menar statsrådet att det är en lämplig tidpunkt för de unga
            att göra det och vilka konkreta åtgärder har regeringen för att
            underlätta flyttningen? Hur ska ungdomarna få tag i en bostad
            på studieorten eller någon annanstans utan att ruinera sig själva
            eller sina föräldrar och med vilka instrument tänker sig statsrådet
            få fram de här små och billiga bostäderna? Eller är det som Ewa
            Larsson säger rätt? Hon är ju kritisk mot regeringens bostadsminister
            och regeringspartiets ledamöter i bostadsutskottet - de vill inte
            ta tag i frågan. Det är den ena delen.
          </note>
          <note>
            Den andra delen är följande. Jag gissar att Ulrica
          </note>
          <note>
            Messing kommer ihåg mitt exempel om problemet med ungdomars mantalsskrivning
            när de flyttar till en studieort etc. Kan Ulrica Messing tänka
            sig att närmare titta på problemet?
          </note>
          <note>
            Anf. 234 Statsrådet ULRICA MES-
          </note>
          <note>
            SING (s):
          </note>
          <note>
            Herr talman! Jag vill understryka det sätt på vilket vi måste
            arbeta med ungdomspolitiken. Vi har ju lagt fram en ungdomspolitisk
            proposition. Den innehåller en rad konkreta förslag till åtgärder.
            Vi visar också på en del möjligheter och pekar på en del brister
            som vi i dag ser för unga. Jag vill inte låtsas som att vi har
            fångat upp alla de frågor, behov och önskemål som unga har. Det
            vore fel.
          </note>
          <note>
            Framför allt vill jag understryka att unga inte är en homogen
            grupp. Det finns frågor på alla politikområden, för unga och för
            äldre, som vi måste gå vidare med. En sådan fråga är bostadsfrågan.
            Regeringen har ju en ansvarig bostadsminister som självklart ska
            se till bostadsfrågorna för både unga och äldre och självklart
            också se till de problem som finns i de stora städerna där vi
            i dag behöver bygga mer eller hitta nya bostäder för unga. Men
            det gäller också att titta på de problem som finns i andra delar
            av vårt land, t.ex. i mitt län där vi i dag river bostäder därför
            att ingen bor i dem.
          </note>
          <note>
            Vi behöver en utvecklad bostadspolitik. Vi har, som sagt, en
            bostadsminister som arbetar med de här frågorna. Att i hans arbete
            ta hänsyn till de ungas behov av bostad är viktigt och självklart.
            Det kan också finnas skäl att titta närmare på den fråga som
          </note>
          <note>
            Lennart Kollmats lyfter fram om unga som studerar på annan ort
            och som efter några år får lov att skriva sig på den orten. Den
            frågan har inte kommit upp i vårt förberedande arbete med ungdomsting,
            temamöten och ungdomsforum inför propositionen. Det är dock en
            viktig fråga. Det är möjligt att man senare får komma tillbaka
            där med förslag till lösningar.
          </note>
          <note type="speaker">
            Anf. 235 LENNART KOLLMATS (fp) replik:
          </note>
          <note>
            Herr talman! Det är väl spännande att det kan lyftas fram nya
            frågor även i riskdagen. Jag uppskattar den lyhördhet som Ulrica
            Messing gör sig till tolk för.
          </note>
          <note>
            När det gäller bostäderna är jag mer bekymrd. Jag tror att det
            är just ungdomarna som har de stora problemen, och det inte bara
            i storstäderna utan i hög grad i högskoleorterna över huvud taget.
            Jag minns en gång i valrörelsen 1966 - det gör inte statsrådet
            -
          </note>
          <note>
            när Tage Erlander fick svara på den frågan och sade:
          </note>
          <note>
            Man får väl ställa sig i en bostadskö. Jag hoppas att inte behöva
            höra ett sådant svar här framöver.
          </note>
          <note>
            Anf. 236 Statsrådet ULRICA MES-
          </note>
          <note>
            SING (s):
          </note>
          <note>
            Herr talman! Jag vet att det är många människor som engagerar
            sig i den frågan. Jag vet också att just ungas bostadssituation
            har varit en fråga för bostadsutskottet där man har diskuterat
            den. Man har också hänvisat till den bostadssociala utredning
            som sitter.
          </note>
          <note>
            Jag utgår från att kammarens ledamöter är beredda att diskutera
            den frågan igen och har det helhetsperspektiv som man måste ha.
          </note>
          <note>
            Jag skulle samtidigt vilja passa på att lyfta fram en fråga som
            Lennart Kollmats själv tog upp i sin inledning, nämligen behovet
            av att ständigt utveckla formerna för ungdomspolitiken, hur vi
            också ska nå andra människor. Jag delar Kollmats oro för att vi
            har svårt att nå de unga människor som inte är organiserade i
            någonting, inte i idrottsrörelsen, fredsrörelsen, miljörörelsen,
            politiska ungdomsförbund eller någon annanstans. Vår bästa väg
            att nå dem i dag är självklart via skolan, eftersom det är i skolan
            de tillbringar den största delen av dagen. Det ställer också stora
            krav på skolan när det gäller att ta ansvar för ledarskapet, att
            våga sätta normer för värderingar och våga ta ställning till hur
            man beter sig.
          </note>
          <note>
            Därför vill jag också säga med anledning av den oro som Lennart
            Kollmats gav uttryck för kring hur unga ibland uttrycker sig mot
            varandra att just jämställdhetsperspektivet, de generaliserande
            grova könsorden och mycket annat som vi ibland hör på skolor,
            är en fråga som alltid kommer upp när jag träffar unga i små eller
            stora möten. Det är en fråga som flera unga själva är beredda
            att engagera sig mycket mera i.
          </note>
          <note>
            Anf. 237 ANNE-KATRINE DUNKER (m)
          </note>
          <note>
            replik:
          </note>
          <note>
            Herr talman! Ulrica Messing talar om spridning av goda exempel,
            konkreta och bra exempel. Här ska
          </note>
          <note>
            Ungdomsstyrelsen ges en aktiv roll.
          </note>
          <note>
            I dagarna har vi läst om Färnebo folkhögskola där man har utbildat
            ungdomar i civil olydnad. Skolministern svarade på en fråga i
            dag under frågestunden att man skulle försöka titta på det. Därför
            kan jag inte låta bli att ställa en fråga till Ulrica Messing.
            Jag har nämligen tittat på Ungdomsstyrelsens hemsida. Jag tillåter
            mig att citera från deras Vision 2000. Där står:
          </note>
          <note>
            "Ungas åsikter och visioner uppfattas inte alltid som seriösa
            av det etablerade samhället och ibland t o m som provocerande
            för den äldre generationen. Man glömmer då att veganerna, antirasisterna,
            miljöaktivisterna, de fredsengagerade ungdomarna, m fl grupper
            uttrycker visioner om ett bättre samhälle. Deras åsikter uttrycks
            på olika sätt och handlar om mer än civil olydnad."
          </note>
          <note>
            Sedan kan man trycka på deras knapp Slussen.
          </note>
          <note>
            Det står att de står bakom Slussen. Där kommer man in på en sida
            där det står: "Därför sabbar jag vapenfabriker". Sedan är det
            inledning där det står: "Vandal eller politiker?" Här får en gosse
            förklara varför han sabbar olika fabriker. Sedan får man trycka
            på en knapp med rubriken "Är det rätt med civil olydnad?"
          </note>
          <note>
            Där kan jag inte läsa ut vad ungdomarna tycker.
          </note>
          <note>
            Då är min fråga till statsrådet: Tycker statsrådet att det är
            goda exempel som Ungdomsstyrelsen har på sin hemsida?
          </note>
          <note>
            Anf. 238 Statsrådet ULRICA MES-
          </note>
          <note>
            SING (s):
          </note>
          <note>
            Herr talman! Jag tycker att det mestadels är goda exempel som
            Ungdomsstyrelsen har på sin hemsida.
          </note>
          <note>
            Jag har själv inte sett de exempel som Anne-Katrine
          </note>
          <note>
            Dunker refererar till. Jag kommer att titta på dem i morgon.
            Självklart är jag mån om att våra myndigheter och verk, oavsett
            om det är Ungdomsstyrelsen eller någonting helt annat som en folkhögskola,
            som vi diskuterade i dag på frågestunden, på något sätt stöttar
            eller uppmuntrar till odemokratiska metoder då kommer inte bara
            regeringen utan också, utgår jag ifrån, riksdagen att ta ställning
            emot det. Det måste vi ändå vara överens om. Inom de regler som
            vi ska hålla oss till och de lagar som vi har i vårt land måste
            det finnas utrymme för att inte leva på ett sätt utan på tusentals
            sätt. Jag är beredd att återkomma till Anne-
          </note>
          <note>
            Katrine Dunkers fråga. Jag måste titta på den hemsidan.
          </note>
          <note>
            Jag vänder mig mot det resonemang som Anne-
          </note>
          <note>
            Katrine Dunker hade i sin inledning, nämligen att politiker inte
            ska försöka att styra. Jag har svårt att förstå det resonemanget.
            Är det inte alla politikers ambitioner att vara med och styra,
            att påverka, att få utveckla saker? Det betyder inte att jag alltid
            får igenom det jag vill. Så fungerar det i en demokrati. Men vi
            fostrar ju varandra ändå. Om man inte har en vision om någonting
            man vill förändra, vad är det då som driver en i politiken? Unga
            människor har också en vision av vad de vill förändra. Ibland
            går de med i ett politiskt parti för att göra det, ibland kan
            man organisera sig i någonting annat. Det är den lusten vi vill
            fånga. Hur man sedan organiserar sig som ung vill jag inte lägga
            mig i. Men jag blir förvånad över att Anne-Katrine Dunker som
            själv är politiker säger sig inte vilja vara med att påverka och
            styra.
          </note>
          <note>
            Anf. 239 ANNE-KATRINE DUNKER (m)
          </note>
          <note>
            replik:
          </note>
          <note>
            Herr talman! Jag vill inte styra, men jag vill vara med och underlätta
            för att samhället ska kunna utvecklas och att de människor som
            finns i samhället också ska kunna få en bra tillvaro utifrån deras
            önskemål och behov.
          </note>
          <note>
            Det gläder mig att statsrådet åtminstone sade om den här sidan
            att det "mestadels" var bra. Jag tycker att det är allvarligt.
          </note>
          <note>
            Anf. 240 Statsrådet ULRICA MES-
          </note>
          <note>
            SING (s):
          </note>
          <note>
            Herr talman! Jag ska titta över den saken och återkomma.
          </note>
          <note type="speaker">
            Anf. 241 BIRGITTA SELLÉN (c) replik:
          </note>
          <note>
            Herr talman! Ungdomar särbehandlas och utsätts för diskriminering
            på grund av ålder och kollektiv bestraffning, vilket jag gav exempel
            på i mitt inledningsanförande. Jag undrar: Vad avser ungdomsministern
            att göra åt den diskriminering som jag gav exempel på och som
            drabbar oskyldiga ungdomar?
          </note>
          <note>
            Anf. 242 Statsrådet ULRICA MES-
          </note>
          <note>
            SING (s):
          </note>
          <note>
            Herr talman! En sak som unga själva upplever som diskriminering
            har vi redan tagit itu med, och det är den fråga som kommit upp
            på de ungdomsting och temamöten som vi genomförde inför arbetet
            med propositionen, nämligen att fortfarande har många restauranger
            och krogar olika åldersgränser för killar och tjejer för att komma
            in i lokalen. Det upplever unga själva som diskriminerande. Vi
            har haft en träff med företrädare för branschen. Vi kommer att
            träffas igen. De ska göra en översyn av hur många av krögarna
            som fortfarande har olika åldersgränser för killar och för tjejer
            att komma in i lokalen. Den diskrimineringen har vi tagit itu
            med.
          </note>
          <note>
            När det gäller den diskriminering som man kunde ta del av t.ex.
            i Bullen när unga människor inte kom in i en lokal vill jag säga
            att jag verkligen tar avstånd från alla former av kollektiva bestraffningar,
            oavsett om det görs på grund av ålder eller etnicitet. Det är
            också så att en person som driver en affär eller en person som
            genomför en rockarrangemang är ansvarig för den verksamhet som
            finns i affären, inom arrangemanget eller på arenan. Men rätten
            att kasta ut personer äger inte ägaren, utan det är polisen eller
            ordningsmannen som ska göra det. Om en ungdom har kommit in i
            en affär kan inte ägaren själv utestänga denna och säga: Du får
            inte vara här. Men att stoppa dem från att komma in ligger inom
            affärsinnehavarens möjligheter att göra. Jag beklagar att en del
            affärer har använt sig av den här typen av kollektiva bestraffningar.
            Jag tycker att det är ett felaktigt sätt att behandla unga, och
            det är grovt generaliserande.
          </note>
          <note type="speaker">
            Anf. 243 INGER DAVIDSON (kd) replik:
          </note>
          <note>
            Herr talman! Jag minns väldigt väl debatten 1994
          </note>
          <note>
            när det var ombytta roller. Jag är glad, det sade jag i min inledning,
            att det har blivit en uppföljning av den första ungdomspropositionen,
            där vi har en del gemensamma åsikter.
          </note>
          <note>
            Min fråga när det gäller omfördelningen av pengarna från nationella
            och internationella ungdomsverksamheter till Ungdomsstyrelsen
            kvarstår. Men inom bostadspolitiken ligger inte huvudansvaret
            på ungdomsministern. Men det fungerar så i en regering att ungdomsministern,
            som har det tvärsektoriella ansvaret, ska påverka de andra fackministrarna
            i frågor som, i det här fallet, berör ungdomar. Där har man en
            väldigt viktig uppgift.
          </note>
          <note>
            Frågan återstår när det gäller bostadspolitiken: Är statsrådet
            beredd att försöka påverka övriga fackministrar - de har ju delansvar
            på bostadsområdet - att genomföra en översyn som är inriktad på
            just ungdomars bostadssituation med hänvisning till de problem
            som vi nämnt i debatten?
          </note>
          <note>
            Anf. 244 Statsrådet ULRICA MES-
          </note>
          <note>
            SING (s):
          </note>
          <note>
            Herr talman! Självfallet har regeringen ett gemensamt ansvar
            för alla politikområden, också för bostadsfrågor. Vi för en ständig
            diskussion om hur vi ska utveckla bostadspolitiken just med hänsyn
            till de skillnader som finns. Vi kan se en stor skillnad över
            landet när det gäller förutsättningar för boendet. Det finns också
            skillnader i ålder och vilka möjligheter man har att skaffa sig
            ett eget boende.
          </note>
          <note>
            Självfallet kommer jag att driva ungas intressen i bostadsfrågorna
            mitt arbete och i den beredning som nu ligger på Lars-Erik Lövdéns
            bord. Det är min uppgift som ungdomsminister, och jag ska också
            ta det ansvaret.
          </note>
          <note>
            När det gäller bidraget till ungdomsorganisationer, en minskning
            på 1 ½ miljon kronor från ett s.k.
          </note>
          <note>
            M2-anslag, är det riktigt att vi har minskat det i budgeten för
            att lägga det på Ungdomsstyrelsen för de ökade uppdrag som man
            ska utföra. Å andra sidan får ungdomsorganisationerna mer pengar
            än vad vi hade skissat på av det ökade bidraget till barn- och
            ungdomsorganisationer totalt sett. Ungdomsorganisationerna får
            alltså inte mindre pengar av den totala potten. Vi har tagit 1
            ½ miljon, men vi tillför nya miljoner så det blir ett ökat anslag
            totalt sett. Dessa 1 ½
          </note>
          <note>
            miljoner kommer inte att tas från internationellt arbete.
          </note>
          <note type="speaker">
            Anf. 245 INGER DAVIDSON (kd):
          </note>
          <note>
            Herr talman! Tack för den sista upplysningen. Jag hoppas att
            också ungdomsorganisationerna har uppfattat det på samma sätt,
            att de i praktiken får mer pengar och inte mindre på grund av
            indragningen.
          </note>
          <note>
            Det är många som inte har lust att vänta längre på förändringarna
            på bostadspolitikens område. Därför är det viktigt att man kommer
            i gång snabbt. Jag efterlyser fortfarande en översyn, och jag
            hoppas att ungdomsministern vill medverka till den.
          </note>
          <note>
            Jag har ytterligare en kort fråga som jag skulle vilja ha svar
            på. Det var intressant med de 2 miljonerna som har delats ut i
            dag. Har några av dessa pengar gått till projektet Exit, som alltså
            är en förening som arbetar för att ta hand om ungdomar som har
            lämnat nazistiska och rasistiska organisationer?
          </note>
          <note>
            Exit ligger under Fryshusets hatt, och det har varit en väldigt
            framgångsrik verksamhet. Det ligger sedan länge en ansökan om
            pengar från Exit hos Kulturdepartementet.
          </note>
          <note>
            I dessa tider när så många famlar sig fram och försöker hitta
            vägar för att komma åt nazistiska och rasistiska organisationer
            finns det en verksamhet som fungerar där ett fyrtiotal före detta
            nazister ingår. De integreras nu i samhället på ett väldigt positivt
            sätt.
          </note>
          <note>
            Vad händer med pengarna till Exit?
          </note>
          <note>
            Anf. 246 Statsrådet ULRICA MES-
          </note>
          <note>
            SING (s):
          </note>
          <note>
            Herr talman! Inger Davidson sade i sitt anförande att unga ofta
            misstror politiker. Jag skulle vilja vända på det och säga: Politiker
            misstror ofta unga. Unga är beredda att göra mer än vad vi som
            vuxna ibland är beredda att ge dem chanser till. Ett bra exempel
            på detta är all den verksamhet som finns på Fryshuset som de unga
            själva driver och organiserar. Jag önskar att vi kunde få se fler
            sådana goda exempel runtom i vårt land. Det finns visserligen
            fler goda exempel, men det är inte tillräckligt.
          </note>
          <note>
            En av dessa verksamheter är Exit som Kent Lindahl ansvarar för.
            Regeringen har tidigare stött den verksamheten med bidrag, och
            nu ligger det en ansökan om nya pengar hos oss på Kulturdepartementet.
          </note>
          <note>
            Vårt besked till Kent Lindahl, till Exit och till andra är att
            den typen av organisationer självfallet ska få ett fortsatt stöd.
            Dessutom vill vi använda Kent Lindahl och Exit för att sprida
            information till andra delar i vårt land, så att den verksamhet
            som i dag bedrivs av
          </note>
          <note>
            Exit inte ska vara unik bara för Fryshuset. Det som
          </note>
          <note>
            Kent Lindahl gör på Fryshuset behövs också göras på flera andra
            platser i vårt land.
          </note>
          <note>
            Alltså: Att utveckla det arbetet: ja. Att stötta Exit nu: ja.
          </note>
          <note type="speaker">
            Anf. 247 PETER PEDERSEN (v):
          </note>
          <note>
            Herr talman! Eftersom jag förstår att vi lider av en viss tidsbrist
            ska jag försöka att göra improviserad förkortning av mitt ganska
            långa anförande.
          </note>
          <note>
            Jag vill tacka berörda parter för ett gott samarbete kring denna
            proposition. Vänsterpartiet står givetvis bakom de tre övergripande
            målen som har lästs upp här i dag, dvs. självständigt liv, delaktighet
            och kritiskt tänkande.
          </note>
          <note>
            Landsrådet för Sveriges ungdomsorganisationer vid en uppvaktning
            hos kulturutskottet ställde sig mycket positiva till dessa krav
            och mål.
          </note>
          <note>
            Det är viktig, tycker vi inom Vänsterpartiet, att ungdomar lyfts
            fram som en resurs och inte betraktas som ett problem, en svag
            grupp eller en belastning för samhället.
          </note>
          <note>
            Efter 15 år som lärare kan jag konstatera att det som jag saknar
            mest sedan jag blev politiker är det engagemang som ungdomar visar
            i vardagen. De flesta har en ganska jobbig verklighet. Många saknar
            bostad och arbete, och det kan finnas sociala problem i bakgrunden.
            Men trots allt har ungdomarna en väldigt stor framtidstro som
            vi ska ta till vara.
          </note>
          <note>
            För att bli vuxen krävs det att man har en egen ekonomi, ett
            eget arbete och en egen bostad. Det är de tre grundläggande kraven
            för att man ska kunna leva ett vuxet liv. Många ungdomar förvägras
            alla dessa tre rättigheter.
          </note>
          <note>
            Det är också viktig att understryka det som statsrådet Messing
            sade, att ungdomar inte är någon homogen grupp. De lever i lika
            hög grad som vuxna i olika socioekonomiska verkligheter. Det är
            därför viktigt att vi ser ungdomspolitiken som sektorsövergripande,
            dvs. att ungdomar berörs av i stort sett alla politikområden som
            vi diskuterar här i kammaren.
          </note>
          <note>
            Därför ogillar vi vänsterpartister att förslagen när det gäller
            ungdomar ofta går ut på att de erbjuds särlösningar som innebär
            sämre villkor för dem jämfört med andra grupper i samhället.
          </note>
          <note>
            Det är viktigt att betona att det övergripande målen ska brytas
            ned till delmål som kan följas upp och utvärderas.
          </note>
          <note>
            Jag vill nämna några positiva punkter som gäller ungdomar och
            som lyfts fram i propositionen.
          </note>
          <note>
            Upplevelseindustrin är mycket viktig. En utredning har visat
            att trots ett litet stöd till pop- och rockkulturen - som vi tyvärr
            inte brukar diskutera så mycket här i kammaren - har den lyckats
            skapa ca 3
          </note>
          <note>
            miljarder i exportintäkter till Sverige. Det viktigaste i det
            här sammanhanget är stödet från föräldrarna för musikutövande
            och att det finns kommunala musikskolor.
          </note>
          <note>
            Vi måste också låta ungdomarna organisera sig själva och bygga
            upp sin egen kultur. Där kan vi se att dessa musikgrupper inte
            hamnar i de fina salongerna, utan de hamnar ofta i någon skrubb
            - någon tog upp detta med hörselskador - där man inte alls har
            den ljudisolering som krävs för att man ska kunna spela musik
            utan att få skador på längre sikt.
          </note>
          <note>
            Detta manar till eftertanke. Trots det lilla stödet har man alltså
            haft väldigt stora framgångar på de internationella scenerna.
          </note>
          <note>
            Herr talman! Vänsterpartiets ungdomsförbund
          </note>
          <note>
            Ung vänster har tagit fram en rapport som heter Rätt och värdighet
            på undantag - rapport om ungdomars villkor på arbetsmarknaden,
            vars innehåll passar i denna debatt som hand i handske.
          </note>
          <note>
            Samtliga borgerliga partier har väckt motioner till denna proposition
            som avser ungdomar och arbetsmarknad. I samtliga dessa motioner
            finns reaktionära förslag om särlösningar för ungdomar på arbetsmarknaden
            som uppenbart missgynnar dessa jämfört med vuxna.
          </note>
          <note>
            Det talas om flexibel lönesättning, modernare och mer flexibel
            arbetsrättslagstiftning i kristdemokraternas motion, mera flexibel
            lönesättning i moderaternas motion, ändring av arbetsrätten i
            Centerns motion och även Folkpartiet återkommer till detsamma.
            Nya arbetsformer kräver en förändrad arbetsrätt.
          </note>
          <note>
            Herr talman! För mig ger det en skrämmande inblick i borgerlighetens
            syn på ungdomar. Förslagen inte bara missgynnar ungdomar jämfört
            med övriga arbetstagare, utan de gynnar också arbetsgivarna på
            ett påtagligt sätt jämfört med arbetstagarkollektivet.
          </note>
          <note>
            Det är ett synsätt som vi vänsterpartister inte kan acceptera.
          </note>
          <note>
            Borgerligheten verkar inte veta, eller säger sig inte veta, hur
            den faktiska verkligheten för många ungdomar ser ut i dag. Många
            ungdomar är fortfarande arbetslösa. De har tagit den stora smällen
            när det gäller arbetslöshet. Nivåerna på arbetslösheten är i dag
            fortfarande oacceptabla.
          </note>
          <note>
            De som har otrygga anställningar som inte ger semester eller
            vettiga ersättningar och medför svårigheter att engagera sig fackligt
            är också ungdomar.
          </note>
          <note>
            Alla de särlösningar som moderater, folkpartister, centerpartister
            och kristdemokrater föreslår finns redan, och många ungdomar arbetar
            under sådana förhållanden som vi vuxna aldrig skulle acceptera.
          </note>
          <note>
            På vilket sätt tror ni att de här ungdomarna får större tilltro
            till oss politiker eller oss vuxna om de upplever att de ska leva
            under nästan slavliknande förhållanden? I s.k. kommunala utvecklingsgarantier
            får de i princip jobba för 2 000 kr i månaden, vilket är ungefär
            vad en lägenhet i Degerfors kostar trots att den är subventionerad
            ungdomsbostad. Det finns inga möjligheter att flytta hemifrån
            och skaffa sig en egen bostad.
          </note>
          <note>
            Herr talman! Mycket återstår alltså att göra för att ge ungdomar
            möjlighet till ett självständigt liv som omfattar eget arbete,
            egen ekonomi och egen bostad.
          </note>
          <note>
            Vi tycker att propositionens tre övergripande mål anger en hög
            ambition, och vi väntar med stor spänning på att regeringen ska
            lägga fram konkreta delmål för att lyfta fram ungdomarnas villkor
            på en rad olika politikområden.
          </note>
          <note>
            Jag vill avsluta med att yrka bifall för Vänsterpartiets räkning
            till kulturutskottets hemställan avseende betänkande KrU4 och
            avslag på samtliga inlämnade reservationer.
          </note>
          <note type="speaker">
            Anf. 248 INGER DAVIDSON (kd) replik:
          </note>
          <note>
            Herr talman! Jag hade inte alls tänkt begära replik, men jag
            blev ju tvungen.
          </note>
          <note>
            De rigida arbetsrättsregler som vi har i dag skyddar ju dem som
            är inne på arbetsmarknaden, men skapar ju enorma trösklar för
            ungdomarna. Alla vet att det är så. Det är väldigt svårt att komma
            in på arbetsmarknaden i dag, men när man väl har kommit in är
            man oerhört väl skyddad där.
          </note>
          <note>
            Vi vill göra vissa små förändringar för att underlätta för ungdomarna.
            Det kallar inte jag för en särlösning.
          </note>
          <note>
            Utvecklingsgarantin står Peter Pedersen bakom, om jag har förstått
            saken rätt. Det är en åtgärd som har införts med hjälp av Vänsterpartiet
            och Miljöpartiet.
          </note>
          <note type="speaker">
            Anf. 249 PETER PEDERSEN (v) replik:
          </note>
          <note>
            Herr talman! Det var en av de saker som jag strök i mitt tal.
            Utvecklingsgarantin är i sig ett bra alternativ, vilket också
            Ungdomsstyrelsen visar i en rapport.
          </note>
          <note>
            Vad jag inte förstår är att om en kommun skulle vilja skjuta
            till några extra kronor för att göra ungdomarnas ersättning något
            högre, så går det inte enligt gällande regler, för då försvinner
            det statliga bidraget.
          </note>
          <note>
            Det betyder att hela kostnaden vältras över på kommunen.
          </note>
          <note>
            En liten justering så att kommunerna skulle kunna skjuta till
            medel för att ge vettig ersättning, vilket inte skulle jämställas
            med socialbidragsberoende, är ett minimikrav som inte skulle höja
            några statliga utgifter.
          </note>
          <note>
            Synsättet att om arbetsrätten försämras kommer man att anställa
            flera delar inte vi i Vänsterpartiet.
          </note>
          <note>
            Problemet är inte att vi har för mycket trygghet på arbetsmarknaden,
            utan att vi har för få arbeten.
          </note>
          <note type="speaker">
            Anf. 250 INGER DAVIDSON (kd) replik:
          </note>
          <note>
            Herr talman! Peter Pedersen får väl påverka sina samverkanspartier
            så att man ändrar reglerna för utvecklingsgarantin. Jag var också
            kritisk till den i min inledning, därför att den används som ett
            slags patentlösning för långtidsarbetslösa ungdomar i dag.
          </note>
          <note>
            Vi föreslår en del andra åtgärder som vi tror skulle förbättra.
          </note>
          <note>
            Vi har ju t.ex. regeln först in, sist ut. Det är klart att den
            drabbar den som sist har fått ett jobb. Om den luckrades upp något
            med undantagsregler, skulle det skapa en bättre situation för
            ungdomarna. Lärlingssystemet är en annan lösning som gör att man
            får in en fot på arbetsmarknaden och sedan får möjligheter att
            stanna kvar. Peter Pedersen kan kalla det för särlösningar, men
            vi kallar det för olika sätt att underlätta för ungdomarna att
            komma in och få plats på arbetsmarknaden.
          </note>
          <note type="speaker">
            Anf. 251 PETER PEDERSEN (v) replik:
          </note>
          <note>
            Herr talman! Men hela systemet bygger ju på att för att någon
            ska ha lättare att komma in, måste man lättare kunna putta ut
            någon i andra änden. Jag finner det fullständigt oacceptabelt
            att den äldre arbetskraften mer eller mindre med tvång ska känna
            sig manad att gå därför att man ska släppa in ungdomar. Det är
            inte rätt väg att gå. Vi ska skapa förutsättningar för att fler
            människor, även ungdomar, ska komma i arbete.
          </note>
          <note>
            Jag har tillsammans med Camilla Sköld lämnat in en motion om
            utvecklingsgarantin, som jag hoppas att kammaren så småningom
            kan ställa sig bakom.
          </note>
          <note type="speaker">
            Anf. 252 MAGNUS JACOBSSON (kd):
          </note>
          <note>
            Herr talman! Alltsomoftast kommer det nya medierapporter om att
            demokratin är hotad. Det är alldeles för få som engagerar sig,
            alldeles för få som tycker något samt alldeles för få som röstar,
            och de som röstar, röstar alltsomoftast fel.
          </note>
          <note>
            Denna negativa serenad ackompanjeras av strofer som att ungdomar
            vill inget, kan inget och att det var bättre förr; detta trots
            att ungdomars valdeltagande inte har haft en nämnvärt sämre utveckling
            än övriga medborgares.
          </note>
          <note>
            Av statistik från SCB kan vi konstatera att 1970
          </note>
          <note>
            röstade 88 % av samtliga medborgare och 82 % av ungdomarna. Differensen
            6 % får nog anses bero på att det var en ny företeelse att få
            rösta, nämligen den första gången.
          </note>
          <note>
            I valet 1998 var det 82 % av den samlade väljarkåren som gick
            till val och 74 % av förstagångsväljarna. Differensen var således
            8 %. Jag tror att det även vid det tillfället beror på att de
            röstade just första gången.
          </note>
          <note>
            Utifrån dessa siffror kan man inte dra slutsatsen att ungdomar
            generellt sett blivit mer benägna att röstskolka. Det handlar
            snarare om att det är första gången man röstar.
          </note>
          <note>
            Lämnar vi å andra sidan valdeltagandet åt sidan och tittar på
            övrigt ideellt engagemang, finner vi att det fortfarande är under
            ungdomsåren som man engagerar sig i ideella intresseorganisationer
            och i idrottsklubbar - i den ideella sektorn över huvud taget.
          </note>
          <note>
            Det är således inte synd om ungdomar. De är inte förlorade i
            icke-engagemangets mörker. Ungdomar är snarare både engagerade
            och målmedvetna.
          </note>
          <note>
            Samtidigt är det dock ett faktum att allt färre ungdomar väljer
            att engagera sig partipolitiskt. Antalet medlemmar i politiska
            ungdomsförbund har sjunkit från ca 131 000 år 1986 till 47 000
            år 1997.
          </note>
          <note>
            Närmare 39 % av ungdomar i åldern 16-29 år uppger att de aldrig
            skulle kunna vara medlemmar i ett politiskt parti. Å andra sidan
            är det 61 % som kan tänka sig att engagera sig partipolitiskt.
          </note>
          <note>
            Dessa siffror får enligt min mening inte tolkas som exempel på
            icke-engagemang. Snarare är det så att vi inom det politiska systemet
            inte har haft förmåga att fånga upp och använda oss av det engagemang
            som existerar.
          </note>
          <note>
            Herr talman! Den utveckling som i värsta fall innebär att vi
            tappar en eller flera generationer av ungdomar, dvs. de som inte
            engagerar sig inom den formella demokratins ramar, kan på sikt
            försvåra det demokratiska arbetet.
          </note>
          <note>
            Vem ska sitta i en nämnd eller styra en kommun om ingen vill
            stå till förfogande för det politiska systemet? Vem styr om ingen
            vill styra? Vem engagerar sig om ingen vill engagera sig inom
            det politiska systemet?
          </note>
          <note>
            För att finna svaret på dessa frågor är det enligt min mening
            ytterst viktigt att man låter de politiska ungdomsorganisationerna
            själva hitta svar på hur de vill möta sin generation och hur de
            vill motivera nya samt gamla medlemmar, nätverkskompisar eller
            vänner att engagera sig politiskt.
          </note>
          <note>
            Herr talman! Det är därför tråkigt att regeringen med dess stödpartier
            inte tar till sig den kritik som finns i min och andras motion
            angående de nuvarande reglerna för bidrag till de politiska ungdomsförbunden.
            Med nuvarande regler uppmuntras inte nya mötesformer eller nya
            sätt att möta ungdomar. Dagens regler skapades i en tid då folkrörelsemodellen
            kändes viktig och relevant, men i dag känns reglerna gamla och
            förlegade. Bidragens syfte, som handlar om att uppmuntra till
            demokratisk fostran, faller då alltfler ungdomspolitiska organisationer
            upplever att de inte kan jobba på ett bra sätt med nuvarande regler.
            Särskilt allvarligt blir det för de ungdomsförbund som tappar
            formella medlemmar och som vill jobba mer med nätverk och olika
            enfrågeprojekt för att på detta sätt försöka återvinna förtroendet
            för demokratins system.
          </note>
          <note>
            Herr talman! I min tidigare roll som förbundsordförande för Kristdemokratiska
            ungdomsförbundet samtalade jag vid flera tillfällen med representanter
            från så gott som alla andra ungdomsförbund. Vi var mer eller mindre
            överens om att bidragen till de politiska ungdomsförbunden bör
            vara mindre aktivitetsoch medlemsbaserade samt ges utifrån mer
            generella principer och en målstyrning, där kravet på att bedriva
            en ungdomspolitik framför allt gentemot skolor men också gentemot
            vuxenvärlden prioriteras.
          </note>
          <note>
            Det är också viktigt att de bidrag som ges till politiska ungdomsförbund
            innefattar och stödjer den internationella verksamhet som förbunden
            bedriver.
          </note>
          <note>
            Vi lever i en alltmer internationaliserad värld. Om ungdomar
            ska ha möjlighet att påverka den på ett tidigt stadium, helst
            medan de fortfarande är ungdomar, måste samhället vara med och
            stötta det mycket viktiga internationella arbete som bedrivs och
            genomförs inom ungdomsförbunden.
          </note>
          <note>
            Herr talman! Enligt mitt förslag skulle Ungdomsstyrelsen ge ett
            mer direkt bidrag till ungdomsförbunden baserat på framför allt
            valresultat. Men även om detta förslag förkastas är det djupt
            upprörande att regeringen ännu inte har hittat ett bättre sätt
            att fördela resurser till de politiska ungdomsorganisationerna
            som dagligen jobbar med demokratins bevarande.
          </note>
          <note>
            Det räcker inte med fina tal och långa anföranden.
          </note>
          <note>
            Ska ungdomar komma in i det politiska systemet behövs det väl
            fungerande ungdomsförbund. Detta underlättas om de kan jobba med
            sin kärnverksamhet, nämligen demokrati och politik. Fortsatt frasradikal
            ungdomspolitik ger inget annat resultat än att ungdomar tröttnar.
            Vill regeringen se ett fortsatt vitalt debattklimat inom ungdomsvärlden
            måste man därför skyndsamt ta tag i denna fråga.
          </note>
          <note>
            Herr talman! Om jag för en stund lämnar de politiska ungdomsorganisationerna
            åt sidan är det viktigt att konstatera att all ungdomspolitik
            måste utgå från att vuxenvärlden intar en stödjande och inte en
            styrande hållning i dessa frågor. Hur väl vi alla än vill är det
            enbart dagens generation som vet hur det är att vara ungdom under
            90-talet och i början ett nytt millennium. Här kan man konstatera
            att majoriteten fortfarande intar en förhållandevis rigid ställning
            till vad som är och bör vara ungdomspolitik. Det får negativa
            konsekvenser för en del organisationer vad gäller bidragsregler.
          </note>
          <note>
            Vi har i våra reservationer pekat på behovet av att beakta generationsöverskridande
            organisationer, religiösa eller andra organisationer som av ideologiska
            skäl inte anser sig ha några medlemmar i traditionell mening.
            När man ser på de brister som nuvarande regler har för både icke-traditionella
            organisationer och politiska ungdomsförbund är det vår mening
            att regeringen skyndsamt bör återkomma till riksdagen med ett
            nytt förslag om hur vi ska stödja den ideella ungdomsverksamheten.
          </note>
          <note>
            Herr talman! Till sist vill jag tacka statsrådet Ulrica Messing
            för ytterligare två miljoner kronor för ungdomsarbete på skolorna.
            Men även i detta beslut visar regeringen enligt mitt sätt att
            se en rigid hållning. Man har inte förstått vad vi menar med att
            en verksamhet ska vara stödjande och inte styrande. Det vore mycket
            bättre att ge dessa två miljoner till de politiska ungdomsförbunden
            och säga: Varsågoda!
          </note>
          <note>
            Möt ungdomarna! I stället styr man genom att säga:
          </note>
          <note>
            Nu ska ni ut på skolorna på nya sätt. Varför måste regeringen
            berätta för ungdomsförbunden hur de ska göra?
          </note>
          <note>
            Herr talman! Jag yrkar till sist därför bifall till reservation
            33.
          </note>
          <note type="speaker">
            Anf. 253 PETER PEDERSEN (v) replik:
          </note>
          <note>
            Herr talman! Jag finner det mycket märkligt att
          </note>
          <note>
            Magnus Jacobsson, och tidigare i debatten Lennart
          </note>
          <note>
            Kollmats, föreslår att vi ska ändra stödet till de politiska
            ungdomsförbunden så att de ska vara beroende av moderpartierna.
            Det bryter ju fullständigt mot hela andan i den här propositionen,
            nämligen att vi ska betona ungdomarnas, och även de politiska
            ungdomsförbundens, självständighet. Varför ska Folkpartiets ungdomsförbund
            drabbas bara för att det råkar gå dåligt för Folkpartiet i ett
            val? Eller varför ska Ung vänster få väldigt mycket pengar om
            det går bra för
          </note>
          <note>
            Vänsterpartiet? Den kopplingen är väldigt olycklig.
          </note>
          <note>
            Det är inte samma organisation. Det är två olika organisationer.
            Man kanske ska se över det här, men det är orimligt att koppla
            det så att verksamheten i ungdomsförbunden ska bero på hur bra
            eller dåligt det går för moderpartiet. Eller missuppfattar jag
            Magnus?
          </note>
          <note type="speaker">
            Anf. 254 MAGNUS JACOBSSON (kd) replik:
          </note>
          <note>
            Herr talman! Under min tid som förbundsordförande samtalade jag
            med de flesta ungdomsförbunds ordföranden. Jag tror även att jag
            satt och pratade med Jenny Lindahl vid något tillfälle. Med få
            undantag delar i princip alla ungdomsförbund i dag uppfattningen
            att man vill ha mandatbaserade bidrag. Skälet till det är att
            vi - eller de eftersom jag nu har lämnat posten som förbundsordförande
            - är hjärtligt trötta på att spela innebandy eller hitta på annan
            verksamhet för att få råd att gå ut på skolor. Man är hjärtligt
            trött på den diversehandel som ungdomsförbunden håller på med
            för att få råd med just det de ska göra, nämligen att jobba med
            politik.
          </note>
          <note>
            Vi är på väg in i en situation där allt färre ungdomar tycker
            att det är intressant att vara med i lokalavdelningar, distrikt
            och riksorganisationer. De tycker att det är mer intressant att
            vara med i nätverk. Men det premieras inte med dagens bidragssystem.
            Om fem ungdomar i KDU, LUF eller SSU spelar innebandy får de bidrag.
            Men om två ungdomar går ut på en skola och håller en klasspresentation
            får de inte bidrag.
          </note>
          <note>
            Därför är det i och för sig glädjande att regeringen fattar det
            här beslutet nu. Det är mycket glädjande.
          </note>
          <note>
            Det är en positiv signal. Men det hade varit ännu mer glädjande
            om man utifrån kommun, landsting och riksdag gav mandatbaserade
            bidrag. Då skulle ungdomsförbunden vara just det de är: politiska
            ungdomsförbund som väljer olika modeller, olika sätt att jobba
            på, men som fortfarande syftar till att möta ungdomar och prata
            politik med ungdomar.
          </note>
          <note>
            Anf. 255 KERSTIN-MARIA STA-
          </note>
          <note>
            LIN (mp):
          </note>
          <note>
            Herr talman! Jag kunde bara inte stryka mig från listan när jag
            har suttit här hela kvällen.
          </note>
          <note>
            Hur mycket nytta har ungdomar av det här betänkandet? De tre
            övergripande målen påminner lite om barnkonventionens fyra principer:
            Alla barn har samma rättigheter. Barnets bästa ska sättas i främsta
            rummet. Det gäller rätten till liv och utveckling. Det gäller
            rätten att uttrycka sina åsikter.
          </note>
          <note>
            De s.k. konkreta delmålen under det första övergripande målet
            rör utbildning, arbete, bostad och ekonomisk självständighet.
            Jag räknar även från barnkonventionen hit rätten till liv. Det
            betyder också rätten till sjukvård. Jag säger "de s.k." konkreta
            delmålen, för om de här delmålen blir konkreta på riktigt kommer
            det att kosta pengar. Det gäller t.ex. väl utbyggd elevvård. Vi
            måste alla tillsammans fråga oss:
          </note>
          <note>
            Har vi råd att satsa på de unga som vi nu kostat på utredning,
            proposition och det här betänkandet.
          </note>
          <note>
            Nu gick statsrådet Ulrica Messing. Och jag som tänkte tacka för
            förståelsen för bristen i bostadspolitiken för ungdomar och löftet
            om ansvar härvidlag.
          </note>
          <note>
            Socialförsäkringssystemen måste vara till för ungdomar också.
            Det handlar om rätten till självständig ekonomi. Anne-Katrine
            Dunker sade att många ungdomar lever ett "projektliv". Visst är
            det så, men inte alltid för att de vill det. Det är samhället
            och arbetslivet som blir mer och mer åt projekthållet. I
          </note>
          <note>
            EU förespråkar man rörlighet på arbetsmarknaden.
          </note>
          <note>
            Vilken fond ska du välja i ditt premiepensionssparande? Sådant
            matas man med i tidningar, radio och TV.
          </note>
          <note>
            Vilket telebolag ska du välja osv.?
          </note>
          <note>
            O, vilket härligt liv! Och ändå är det så att väldigt många ungdomar
            vill ha ett stadigt arbete, ett stabilt socialförsäkringssystem,
            bostad, vänner och familj.
          </note>
          <note>
            Telebolag, elbolag och fondbolag är för många inte så viktigt.
            Vi tror så mycket om ungdomar.
          </note>
          <note>
            Mer om rätten till liv: Det måste finnas plats på barn- och ungdomspsykiatriska
            kliniker och på behandlingshem.
          </note>
          <note>
            Så till de övergripande målen 2 och 3, som handlar om inflytande,
            delaktighet och förmåga till kritiskt tänkande och om att man
            ska ta vara på det. Då måste vi också våga ge ungdomar ansvar.
            Både barn och ungdomar kan ta ansvar. Jag vet det. Jag har jobbat
            på ungdomsmottagning i 18 år. En del ungdomar tar faktiskt alldeles
            för mycket ansvar.
          </note>
          <note>
            På barnkonventionsdagen förra veckan berättade ett kommunalråd
            från Kristinehamn att man gjorde en önskelista där barn fick fylla
            i vad de ville ha i kommunen. Många blev alldeles förskräckta
            och sade att det kan vi inte göra. Det går inte. De kommer att
            önska ihjäl oss. De vill ha diskotek, fritidsgårdar och allting.
            Men vad de ville var att pappa och mamma hade mer tid, att vuxna
            över huvud taget hade mer tid; omtanke och tid. Barn är inte materialistiska.
            Det är vi vuxna som är det.
          </note>
          <note>
            Jag hörde för några år sedan en konsumentombudsman i radio. Hon
            hjälpte föräldrar med råd om trasslig ekonomi. Hon berättade att
            det alltid blev mycket mera lyckade resultat när barnen och ungdomarna
            var med. En liten pojke föreslog sin pappa att sälja bilen. Det
            var pappa som inte ville göra det.
          </note>
          <note>
            Ungdomar och barn kan ta ansvar. Vi vuxna måste ta vårt ansvar
            - ekonomiskt och genom att visa tillit.
          </note>
          <note>
            Jag avslutar med att yrka bifall till Miljöpartiets reservation
            12 under mom. 10 om sänkt rösträttsålder och reservation 13 under
            mom. 11.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 1 december.)
          </note>
          <note>
            9 § Kulturarv - fideikommiss
          </note>
          <note>
            Föredrogs kulturutskottets betänkande 1999/2000:KrU6
          </note>
          <note>
            Kulturarv - fideikommiss (prop. 1998/99:114)
          </note>
          <note type="speaker">
            Anf. 256 JAN BACKMAN (m):
          </note>
          <note>
            Herr talman! Med tanke på att det betänkande vi nu ska ta ställning
            till bara är en del av ett stort komplex kring diskussionen om
            kulturarvet som kommer att dyka upp under våren, nöjer jag mig
            med att i det här fallet yrka bifall till reservation 1 under
            mom. 1
          </note>
          <note type="speaker">
            Anf. 257 HILLEVI LARSSON (s):
          </note>
          <note>
            Herr talman! Det ser mörkt ut i mer än ett avseende. Jag hinner
            tyvärr inte gå in på motiveringarna till att jag yrkar bifall
            till hemställan i kulturutskottets betänkande om kulturarv - fideikommiss.
            Men jag hinner säga att jag yrkar bifall till hemställan i betänkandet.
            Till dem som är intresserade varför, föreslår jag dem att läsa
            betänkandet.
          </note>
          <note type="speaker">
            Anf. 258 DAN KIHLSTRÖM (kd):
          </note>
          <note>
            Herr talman! Vi kristdemokrater anser att möjligheten ska finnas
            att överföra fideikommissen i stiftelseform. Jag vill yrka bifall
            till reservation 2.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 1 december.)
          </note>
          <note>
            10 § Utvidgning av lagen om europeiska företagsråd till att avse
            Storbritannien
          </note>
          <note>
            Föredrogs arbetsmarknadsutskottets betänkande 1999/2000:AU4
          </note>
          <note>
            Utvidgning av lagen om europeiska företagsråd till att avse Storbritannien
            (prop. 1999/2000:16)
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 1 december.)
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1999/2000:26 Effektivisering av förfarandet i allmän domstol
          </note>
          <note>
            1999/2000:27 En skärpt vapenlagstiftning
          </note>
          <note>
            Skrivelse
          </note>
          <note>
            1999/2000:33 Utvecklingsprogram för kommuner med särskilda omställningsproblem
            främst på grund av strukturomvandlingar inom Försvarsmakten
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 25 november
          </note>
          <note>
            1999/2000:113 av Sten Andersson (m) till justitieminister Laila
            Freivalds
          </note>
          <note>
            Svenska STASI-agenter
          </note>
          <note>
            1999/2000:114 av Mikael Oscarsson (kd) till finansminister Bosse
            Ringholm
          </note>
          <note>
            Förmögenhetsbeskattning
          </note>
          <note>
            1999/2000:115 av Jonas Ringqvist (v) till miljöminister Kjell
            Larsson
          </note>
          <note>
            Genmanipulerade grödor
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 30 november.
          </note>
          <note>
            13 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 24 november
          </note>
          <note>
            1999/2000:266 av Ingegerd Saarinen (mp) till näringsminister
            Björn Rosengren
          </note>
          <note>
            Tillvaratagande av lokala miljögruppers kompetens
          </note>
          <note>
            1999/2000:267 av Ingegerd Saarinen (mp) till miljöminister Kjell
            Larsson
          </note>
          <note>
            Radioaktiv nedsmutsning från Sellafield och La Hague
          </note>
          <note>
            1999/2000:268 av Alice Åström (v) till utrikesminister Anna Lindh
          </note>
          <note>
            Mumia Abu-Jamal
          </note>
          <note>
            1999/2000:269 av Alice Åström (v) till justitieminister Laila
            Freivalds
          </note>
          <note>
            USA och dödsstraffet
          </note>
          <note>
            1999/2000:270 av Kjell-Erik Karlsson (v) till jordbruksminister
            Margareta Winberg
          </note>
          <note>
            Gasning av värphöns
          </note>
          <note>
            den 25 november
          </note>
          <note>
            1999/2000:271 av Gudrun Lindvall (mp) till jordbruksminister
            Margareta Winberg
          </note>
          <note>
            Pälsdjursfarmer
          </note>
          <note>
            1999/2000:272 av Gudrun Lindvall (mp) till jordbruksminister
            Margareta Winberg
          </note>
          <note>
            Chinchillafarmer
          </note>
          <note>
            1999/2000:273 av Anita Sidén (m) till justitieminister
          </note>
          <note>
            Laila Freivalds
          </note>
          <note>
            Kränkning av polis
          </note>
          <note>
            1999/2000:274 av Carl Fredrik Graf (m) till finansminister Bosse
            Ringholm
          </note>
          <note>
            Förhöjd restskatt
          </note>
          <note>
            1999/2000:275 av Ingemar Vänerlöv (kd) till justitieminister
            Laila Freivalds
          </note>
          <note>
            Poliser som utsätts för kränkande behandling
          </note>
          <note>
            1999/2000:276 av Elizabeth Nyström (m) till statsrådet Mona Sahlin
          </note>
          <note>
            Påtryckningar på arbetsgivare att teckna kollektivavtal
          </note>
          <note>
            1999/2000:277 av Claes Stockhaus (v) till utrikesminister Anna
            Lindh
          </note>
          <note>
            Politisk asyl
          </note>
          <note>
            1999/2000:278 av Lena Ek (c) till justitieminister
          </note>
          <note>
            Laila Freivalds
          </note>
          <note>
            Kameraövervakning i butiker
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 30 november.
          </note>
          <note>
            14 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 24 november
          </note>
          <note>
            1999/2000:216 av Carina Hägg (s) till försvarsminister Björn
            von Sydow
          </note>
          <note>
            Räddningstjänsten
          </note>
          <note>
            den 25 november
          </note>
          <note>
            1999/2000:209 av Lars Hjertén (m) till kulturminister
          </note>
          <note>
            Marita Ulvskog
          </note>
          <note>
            TV-program i Norden
          </note>
          <note>
            1999/2000:212 av Birger Schlaug (mp) till miljöminister Kjell
            Larsson
          </note>
          <note>
            Vägsalt i vattnet
          </note>
          <note>
            1999/2000:214 av Sonja Fransson (s) till utbildningsminister
            Thomas Östros
          </note>
          <note>
            Jämställdheten inom den medicinska forskningen
          </note>
          <note>
            1999/2000:219 av Ewa Larsson (mp) till miljöminister Kjell Larsson
          </note>
          <note>
            Nationella mål och kommunalt självbestämmande
          </note>
          <note>
            1999/2000:227 av Elver Jonsson (fp) till statsrådet
          </note>
          <note>
            Lars-Erik Lövdén
          </note>
          <note>
            Legionärssjukan
          </note>
          <note>
            1999/2000:228 av Roy Hansson (m) till statsminister
          </note>
          <note>
            Göran Persson
          </note>
          <note>
            Hållbara Sverige
          </note>
          <note>
            1999/2000:231 av Marietta de Pourbaix-Lundin (m)
          </note>
          <note>
            till kulturminister Marita Ulvskog
          </note>
          <note>
            Bokklubb för punktskriftsläsare
          </note>
          <note>
            1999/2000:233 av Inger René (m) till kulturminister
          </note>
          <note>
            Marita Ulvskog
          </note>
          <note>
            Bibeltext enligt "lättläst svenska"
          </note>
          <note>
            1999/2000:235 av Murad Artin (v) till utrikesminister
          </note>
          <note>
            Anna Lindh
          </note>
          <note>
            Barnsoldater i Guds Motståndsarmé
          </note>
          <note>
            1999/2000:239 av Yvonne Andersson (kd) till kulturminister Marita
            Ulvskog
          </note>
          <note>
            Vadstena-akademien
          </note>
          <note>
            1999/2000:242 av Inger Strömbom (kd) till miljöminister Kjell
            Larsson
          </note>
          <note>
            Skydd av värdefull skogsmark
          </note>
          <note>
            1999/2000:244 av Anita Johansson (s) till miljöminister Kjell
            Larsson
          </note>
          <note>
            Producentansvaret
          </note>
          <note>
            1999/2000:249 av Maggi Mikaelsson (v) till jordbruksminister
            Margareta Winberg
          </note>
          <note>
            Avvittringens genomförande och konsekvenser
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 30 november.
          </note>
          <note>
            15 § Kammaren åtskildes kl. 23.01.
          </note>
          <note>
            Förhandlingarna leddes av förste vice talmannen från sammanträdets
            början till ajourneringen kl. 13.54, av talmannen därefter till
            ajourneringen kl. 15.54, av andre vice talmannen därefter till
            ajourneringen kl. 18.00, av tredje vice talmannen därefter t.o.m.
            8 § anf. 211
          </note>
          <note>
            (delvis) och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
