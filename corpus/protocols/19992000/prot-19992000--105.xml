<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--105</head>
          <docDate when="2000-05-09">2000-05-09</docDate>
        </div>
      </front>
      <body>
        <div>
          <note>
            18.00 - 19.34
          </note>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 3 maj.
          </note>
          <note>
            2 § Anmälan om inkomna faktapromemorior om förslag från Europeiska
            kommissionen
          </note>
          <note>
            Talmannen anmälde att följande faktapromemoria om förslag från
            Europeiska kommissionen inkommit och delats ut till kammarens
            ledamöter:
          </note>
          <note>
            Förslag till rådets beslut om Europeiska gemenskapens anslutning
            till Förenta Nationernas ekonomiska kommission för Europas föreskrifter
            nr 106
          </note>
          <note>
            om typgodkännande av däck till jordbruksfordon och släpvagnar
            till dessa fordon KOM (2000) 160
          </note>
          <note>
            Förslag till rådets beslut om Europeiska gemenskapens anslutning
            till Förenta Nationernas ekonomiska kommission för Europas föreskrifter
            nr 104
          </note>
          <note>
            om typgodkännande av återreflekterande märkning för tunga och
            långa fordon och släpvagnar till dessa fordon KOM (2000) 161
          </note>
          <note>
            Förslag till Europaparlamentets och rådets direktiv om ändring
            av rådets direktiv 95/53/EG om fastställande av principerna för
            organisationen av officiell kontroll på djurfoderområdet och rådets
            direktiv 1999/29/EG om främmande ämnen och produkter i djurfoder
            KOM (2000) 162
          </note>
          <note>
            Förslag till rådets förordningar om priser på jordbruksprodukter
            KOM (2000) 77
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1999/2000:401
          </note>
          <note>
            Till riksdagen
          </note>
          <note>
            Interpellation 1999/2000:401 av Ola Karlsson (m)
          </note>
          <note>
            om hinder för bredbandstjänster.
          </note>
          <note>
            Interpellationen kommer att besvaras tisdagen den
          </note>
          <note>
            23 maj 2000.
          </note>
          <note>
            Skälet till dröjsmålet är arbetsanhopning.
          </note>
          <note>
            Stockholm den 4 maj 2000
          </note>
          <note>
            Kulturdepartementet
          </note>
          <note>
            Marita Ulvskog
          </note>
          <note>
            Interpellation 1999/2000:381
          </note>
          <note>
            Till riksdagen
          </note>
          <note>
            Interpellation 1999/2000:381 av Rosita Runegrund om strandstädning.
          </note>
          <note>
            Interpellationen kommer att besvaras tisdagen den
          </note>
          <note>
            16 maj 2000.
          </note>
          <note>
            Skälet till dröjsmålet är att ministern inte kunnat finna en
            debattdag dessförinnan som passar både interpellanten och honom.
          </note>
          <note>
            Stockholm den 5 maj 2000
          </note>
          <note>
            Miljödepartementet
          </note>
          <note>
            Enligt uppdrag
          </note>
          <note>
            Kathrin Flossing
          </note>
          <note>
            Expeditions- och rättschef
          </note>
          <note>
            Interpellation 1999/2000:390
          </note>
          <note>
            Till riksdagen
          </note>
          <note>
            Interpellation 1999/2000:390 av Åke Sandström om skrotningspremien
            för bilar.
          </note>
          <note>
            Interpellationen kommer att besvaras tisdagen den
          </note>
          <note>
            16 maj 2000.
          </note>
          <note>
            Skälet till dröjsmålet är att ministern inte kunnat finna en
            debattdag dessförinnan som passar både interpellanten och honom.
          </note>
          <note>
            Stockholm den 5 maj 2000
          </note>
          <note>
            Miljödepartementet
          </note>
          <note>
            Enligt uppdrag
          </note>
          <note>
            Kathrin Flossing
          </note>
          <note>
            Expeditions- och rättschef
          </note>
          <note>
            Interpellation 1999/2000:391
          </note>
          <note>
            Till riksdagen
          </note>
          <note>
            Interpellation 1999/2000:391 av Johnny Gylling om import av entusiastfordon.
          </note>
          <note>
            Interpellationen kommer att besvaras tisdagen den
          </note>
          <note>
            16 maj 2000.
          </note>
          <note>
            Skälet till dröjsmålet är att ministern inte kunnat finna en
            debattdag dessförinnan som passar både interpellanten och honom.
          </note>
          <note>
            Stockholm den 5 maj 2000
          </note>
          <note>
            Miljödepartementet
          </note>
          <note>
            Enligt uppdrag
          </note>
          <note>
            Kathrin Flossing
          </note>
          <note>
            Expeditions- och rättschef
          </note>
          <note>
            4 § Svar på interpellation 1999/2000:344 om dataspel och porrindustri
          </note>
          <note>
            Anf. 1 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Rigmor Stenmark har frågat om jag är beredd att genom
            lagstiftning förhindra att destruktiva datorspel sprids till barn
            och ungdomar samt vilka åtgärder jag avser vidta för att genomdriva
            en åldersgräns vid inköp av sådana spel.
          </note>
          <note>
            Följande kan sägas om det gällande regelverket för spridning
            av datorspel till barn och ungdomar.
          </note>
          <note>
            Den 1 januari 1999 infördes termen "tekniska upptagningar", som
            bl.a. omfattar dator- och TV-spel, i yttrandefrihetsgrundlagen,
            YGL. Med grundlagsskyddet följer t.ex. krav på att spelen ska
            ha en ansvarig utgivare och att utgivarens namn ska framgå av
            varje enskilt exemplar.
          </note>
          <note>
            Även bestämmelserna om yttrandefrihetsbrott i
          </note>
          <note>
            5 kap. i yttrandefrihetsgrundlagen kan, i kombination med 16
            kap. 10 b § i brottsbalken, tillämpas på datoroch TV-spel. Den
            som, med uppsåt att framställningen sprids, i bild skildrar sexuellt
            våld eller tvång eller genom rörliga bilder närgånget eller utdraget
            skildrar grovt våld mot människor eller djur kan dömas för olaga
            våldsskildring. Straffet är porrindustriböter böter eller fängelse
            i högst två år.
          </note>
          <note>
            Det är också ett brott att till personer som är under
          </note>
          <note>
            15 år lämna ut en film, ett videogram eller annan teknisk upptagning
            med rörliga bilder, t.ex. ett datorspel, med ingående skildringar
            av verklighetstrogen karaktär som återger våld eller hot om våld
            mot människor eller djur. Brottet kallas otillåten utlämning av
            teknisk upptagning och återfinns i 16 kap.
          </note>
          <note>
            10 c § brottsbalken. Straffet är böter eller fängelse i högst
            sex månader. För straffansvar räcker det att utlämningen skett
            av grov oaktsamhet.
          </note>
          <note>
            Statens biografbyrå har enligt lagen (1990:886)
          </note>
          <note>
            om granskning och kontroll av filmer och videogram tillsynsansvar
            över efterlevnaden av bestämmelserna om olaga våldsskildring och
            otillåten utlämning av teknisk upptagning när det gäller rörliga
            bilder. Byrån ska verka för att överträdelser beivras. För ändamålet
            finns 15 regionala kontrollörer anställda.
          </note>
          <note>
            Regeringen beslutade den 19 april i år att ge
          </note>
          <note>
            Brottsförebyggande rådet, BRÅ, i uppdrag att göra en uppföljning
            av rättsväsendets insatser vad gäller tilllämpningen av förbudet
            mot utlämning av vissa filmer, videogram och tekniska upptagningar
            till personer under 15 år. BRÅ ska bl.a. beskriva i vilken utsträckning
            och på vilket sätt polismyndigheterna arbetar för att upptäcka
            och beivra brottet. Uppdraget ska redovisas senast den 1 oktober
            i år och tjäna som utgångspunkt för överväganden om behovet av
            en utvidgad uppföljning av förbudet.
          </note>
          <note>
            Enligt 16 kap. 12 § brottsbalken döms den som bland barn eller
            ungdom sprider en teknisk upptagning, exempelvis datorspel, som
            genom sitt innehåll kan verka förråande eller annars medföra allvarlig
            fara för de ungas sedliga fostran för förledande av ungdom till
            böter eller fängelse i högst sex månader.
          </note>
          <note>
            Bestämmelsen avser planenlig spridning just till barn och ungdom,
            exempelvis genom distribution i närheten av en skola eller annan
            samlingsplats för ungdom.
          </note>
          <note>
            Vid sidan av de lagregler som jag nu har nämnt pågår självreglerande
            insatser inom branschen. Den svenska datorspelsbranschens organisation
            MDTS,
          </note>
          <note>
            Multimedia, Dator &amp; TV-spel, införde till julhandeln förra året
            en gemensam åldersmärkning av spelprodukter med våldsinslag. Initiativet
            var en direkt följd av den EU-rekommendation om skydd av minderåriga
            i medier som antogs 1998 och vars syfte är att åstadkomma en högre
            grad av självreglering. MDTS
          </note>
          <note>
            hade inför beslutet bl.a. haft en dialog med Våldsskildringsrådet
            som har regeringens uppdrag att informera mediebranscherna om
            EU-
          </note>
          <note>
            rekommendationens innehåll, följa branschernas självreglerande
            arbete och fungera som deras stöd och samtalspartner i frågor
            som rör skydd av barn i medier. EU-kommissionen ska hösten 2000,
            alltså senare i år, presentera en utvärderingsrapport om effekterna
            av EU-rekommendationen.
          </note>
          <note>
            Mot den bakgrund som jag nu har redovisat har regeringen för
            närvarande inga planer på att föreslå en förändring av lagstiftningen
            vad gäller dator- och
          </note>
          <note>
            TV-spel.
          </note>
          <note type="speaker">
            Anf. 2 RIGMOR STENMARK (c):
          </note>
          <note>
            Fru talman! Jag vill rikta ett tack till kulturministern för
            det här tillfället att debattera om barns och ungdomars användning
            av dataspel.
          </note>
          <note>
            Det är en spännande värld som naturligtvis speciellt tilltalar
            den unga generationen, något som den kommersiella världen också
            har upptäckt. Det är väl inte alldeles fel att påstå att just
            barn och ungdomar är en grupp som på något sätt är speciellt utvald
            när man vill presentera och sälja nya spännande saker. Tyvärr
            är inte alla spel bra. Det finns t.o.m. verkliga rötägg i utbudet.
          </note>
          <note>
            Det finns alltså all anledning att följa utvecklingen och även
            debattera vad som händer och sker på den här marknaden. Möjligheten
            att påverka ungdomars livssyn och livsstil är mycket stor. Jag
            anser att det är oerhört viktigt att barn och ungdomar får alla
            förutsättningar att ägna sig åt positiva fritidssysselsättningar
            som stimulerar deras möjligheter och som lägger grunden för att
            de ska bli positiva vuxna människor med en positiv livsföring.
          </note>
          <note>
            Det finns i dag på marknaden en hel del dataspel som jag tycker
            är helt destruktiva och helt förkastliga.
          </note>
          <note>
            Vi hade en debatt hemma i Radio Uppland om just de här frågorna.
            Det är också grunden till att den här debatten blev av. I den
            debatten fanns såväl ansvariga utgivare som representanter för
            Biografbyrån med.
          </note>
          <note>
            Även jag hade möjlighet att ta del av den här debatten.
          </note>
          <note>
            I svaret från kulturministern kommer i dag upplysningen att regeringen
            har uppdragit åt Brottsförebyggande rådet att göra en uppföljning
            av utlämning av filmer, videogram och tekniska upptagningar till
            barn under 15 år. Jag tycker att det är en mycket bra åtgärd.
          </note>
          <note>
            Jag hoppas verkligen, av en viss speciell anledning, att polisen
            tar till sig de bitar som så småningom kommer. Jag hoppas att
            det inte bara blir ett uppdrag som går ut på att man ska titta
            på frågan och så att säga även fotografera det här utan att man
            verkligen gör någonting.
          </note>
          <note>
            Av svaret tycker jag också att jag får ett erkännande för att
            vissa dataspel är direkt olämpliga. Man använder sig av ord som
            att de kan vara förråande.
          </note>
          <note>
            Det tycker jag är bra.
          </note>
          <note>
            Jag undrar hur lång tid BRÅ har på sig att komma med synpunkter
            och hur BRÅ:s arbete kommer att presenteras. Branschen själv,
            de ansvariga utgivarna, sade i den debatt vi hade att man är självkritisk
            och att man rekommenderar åldersgränser för vissa spel som finns
            i handeln. Men vi vet ju att rekommendationer är alldeles för
            lätta att kringgå. Det är ju just bara rekommendationer för närvarande.
          </note>
          <note>
            Jag undrar också om kulturministern har några andra åtgärder
            eller andra tankar på hur regeringen och framför allt kulturministern
            kan vara med och stimulera till positiva sysselsättningar för
            våra barn och ungdomar. Egentligen är det dessa frågor vi borde
            ägna stor uppmärksamhet och stor möda. Jag upptäckte när jag skulle
            delta i den här debatten att jag kanske borde ha fokuserat ännu
            mer på det.
          </note>
          <note>
            Anf. 3 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag delar verkligen interpellantens uppfattning om
            att detta är en fråga som är väldigt viktig för oss som har politiska
            uppdrag att ägna mycket tid och uppmärksamhet åt. Barn och ungdomar
            är speciellt utvalda av vad vi kan kalla för kommersiella krafter
            eller andra intressenter. Och då måste barn och ungdomar vara
            speciellt utvalda också av oss för att det ska finnas motkrafter
            som kan göra att de får just en så stark grund som möjligt att
            stå på och att de får många positiva upplevelser och värderingar
            med sig som vuxna.
          </note>
          <note>
            Uppdraget till BRÅ ska redovisas den 1 oktober år 2000 och sedan
            tjäna som utgångspunkt för överväganden om ifall det behövs en
            utvidgad uppföljning av förbudet.
          </note>
          <note>
            När det gäller åldersmärkningen, som jag också talade om i mitt
            interpellationssvar, vill jag gärna nämna att det systemet bara
            har varit i gång i ungefär ett halvår. Det här självregleringsarbetet
            kommer att följas väldigt noga av Våldsskildringsrådet. Om det
            skulle visa sig att dataspelsbranschen misslyckas med sin självreglering
            kan naturligtvis lagstiftning behöva övervägas. Men jag vill då
            tydligt tala om att de statliga åldersgränser för dataspel som
            Rigmor Stenmark efterfrågar kan man inte genomföra utan grundlagsändringar,
            så det krävs ett ganska stort arbete.
          </note>
          <note>
            Vi vill gärna se hur långt man kan komma med den lagstiftning
            som redan finns när det gäller våld och tvång, för den är ju rätt
            långtgående om den tilllämpas på rätt sätt, och sedan med självregleringsarbetet
            och med uppdraget till BRÅ.
          </note>
          <note type="speaker">
            Anf. 4 RIGMOR STENMARK (c):
          </note>
          <note>
            Fru talman! Förebilder skulle jag vilja ägna en stund åt. Det
            är viktigt och t.o.m. nödvändigt för unga människor att ha bra
            förebilder.
          </note>
          <note>
            Jag återkommer också gärna till detta med att ge våra barn bra
            fritidssysselsättningar. Jag fick inget svar från kulturministern
            på frågan om övriga åtgärder och om hur ministern tacklar de frågorna.
          </note>
          <note>
            När det gäller de dataspel jag har ställt frågor till kulturministern
            om är vi, vad jag förstår, helt eniga om att de är direkt olämpliga
            och att de ger trista förebilder. De ger en snedvriden bild av
            framför allt sexualitet, de ger en felaktig bild av kärlek och
            de är förråande. Ingen kan ju egentligen vilja ge sådana förebilder
            till barn.
          </note>
          <note>
            Vi vuxna har ett stort ansvar. Nu gäller det att få ett snabbt
            slut på sådant här skräp. Det gäller att vi reagerar snabbt på
            det. Kulturministern säger att det fordras grundlagsändringar.
            Fordras det grundlagsändringar gäller det naturligtvis att också
            snabbt få i gång första fasen i det. Och då undrar jag hur ministern
            tacklar det.
          </note>
          <note>
            Vi måste också, tycker jag, ta till oss de signaler som kommer
            från läkare och forskare som säger att för mycket dataspelsanvändande
            och för mycket fixerande vid TV-tittande är en direkt fara för
            människor. Det gör att personer blir inåtvända och att de får
            svårt att få sociala kontakter. Det är ett problem i sig och det
            fordrar en särskild uppmärksamhet.
          </note>
          <note>
            En annan negativ effekt är att barnen i allt för hög grad blir
            stillasittande, att de inte är ute i friska luften och att de
            i allt mindre grad ägnar sig åt sport och idrott och sådant som
            är bra för deras fysiska utveckling. Det slås larm om att svenska
            barn lätt blir överviktiga, och även det äventyrar deras fysiska
            hälsa.
          </note>
          <note>
            Barn och ungdomar är ju allas vår framtid. Därför skulle jag
            önska - och jag tror att ministern håller med om det - att vi
            hjälps åt med att ge dem en bra start för deras vuxna liv. Framför
            allt önskar jag att vi låter dem få vara barn och att de har roliga
            och trevliga aktiviteter för sig. Bort med trista och overkliga
            dataspel som ger en snedvriden verklighetsuppfattning! Den signalen
            tycker jag vi ska starta med.
          </note>
          <note>
            Sedan har ju naturligtvis kulturministern som minister alla möjligheter
            - större möjligheter än vi enskilda riksdagsledamöter - att verkligen
            göra något åt saken, att komma med kraftfulla förslag som vi alla,
            tror jag, kan ställa upp på.
          </note>
          <note>
            Anf. 5 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Om jag börjar med att tala som förälder och inte
            som kulturminister tror jag att det är kolossalt viktigt att man
            ser till helheten när det gäller barns uppväxt. Då börjar det
            med att det finns en möjlighet för familjen att fungera, att det
            finns sociala trygghetssystem, att arbetslösheten inte är hög.
            Det börjar med att kommunerna använder skattemedlen, att man inte
            sänker skatterna utan tvärtom håller dem på en sådan nivå att
            man kan ha en väl fungerande barnomsorg, en skola där det finns
            gott om vuxna och där skolgårdarna inte ser ut som krigsskådeplatser,
            bara för att ta några exempel. Det börjar också med att det finns
            en omsorg och trygghet i familjen, och den är ju ofta avhängig
            av hur det ser ut i den gemensamma världen utanför den lilla.
          </note>
          <note>
            Som kulturminister har jag, i likhet med många av mina företrädare,
            valt att se till att nästan alla kulturverksamheter och kulturinstitutioner
            som får statligt stöd prioriterar barn- och ungdomsverksamheten.
            Det står i alla regleringsbrev och i alla andra instruktioner
            och rekommendationer som följer med de statliga bidragen och stöden.
            Det är kolossalt viktigt. Många av institutionerna är också helt
            besjälade av att leva upp till detta. En del gör det bättre, andra
            gör det sämre. Men alla har samma önskan om att nå dithän.
          </note>
          <note>
            Vi har också valt att satsa särskilda pengar när det gäller t.ex.
            barn- och ungdomslitteratur. Vi såg nämligen att det alternativet
            till mer passiviserande mediekonsumtion var på väg att pressas
            tillbaka. Därför införde vi ett helt nytt statligt stöd för att
            ge biblioteken, läsandet och litteraturen både i förskola, i skola
            och i hemmen en särskild injektion. Det har också gjort att kurvorna
            faktiskt har vänt. Det är en positiv utveckling på gång på det
            området.
          </note>
          <note>
            Sedan kan det handla om mycket annat också. Det kan handla om
            allt från att vi måste satsa på en public service-television,
            om vi nu kommer till den mer passiva mediekonsumtionen, som tar
            hänsyn till barnen. Det är klart att barnproduktionerna som visas
            i public service har en hög ambitionsnivå. Det är något som också
            fastställs i de avtal vi ingår mellan staten och public service-företagen,
            och snart är det dags för ett nytt avtal. Det kommer att vara
            en mycket viktig punkt. Vi vet också att våldsinslagen i public
            servicekanalerna är kraftigt sjunkande medan de tyvärr ökar i
            de kommersiella kanalerna. Det fick vi en rapport om från Granskningsnämnden
            för radio och TV för bara några månader sedan.
          </note>
          <note>
            När det gäller skolministerns område fattade regeringen den 2
            mars också beslut om en förbättrad sexualundervisning. Nu spänner
            jag över ett väldigt vitt fält. Men fältet är vitt. Det här var
            bara några få nedslag.
          </note>
          <note type="speaker">
            Anf. 6 RIGMOR STENMARK (c):
          </note>
          <note>
            Fru talman! Jag tror att det är viktigt att fältet är vitt och
            att det är många som samarbetar kring detta.
          </note>
          <note>
            Eftersom kulturministern själv tog upp ekonomin och berörde skatterna
            i kommunerna tycker jag att det är väldigt viktigt med tid. Det
            handlar om tid för familjerna att själva få bestämma så att de
            har en rimlighets chans att själva ta ansvar för barnen, att kunna
            få vara hemma när tioåringen kommer hem från skolan. Det skulle
            jag önska för bl.a. mina barnbarn att deras mammor var.
          </note>
          <note>
            Nu vet vi att många av våra småbarnsföräldrar är dubbelarbetande.
            De har både familj och ett annat arbete att sköta. Där skulle
            jag önska att kulturministern tog till sig Centerpartiets förslag
            om att ge familjerna ett barnkonto så att de själva fick ta tag
            i de frågorna. Vilka är bäst skickade att ta hand om barnen? Vilka
            är det som barnen vill ha tid med? Jo, med sina föräldrar. Jag
            tror att vi måste ha ett krav också på den biten.
          </note>
          <note>
            Ge barnen tid med sina föräldrar. Ge barnen tid och också möjligheter
            att få vara ute i friska luften.
          </note>
          <note>
            Ge pengar och möjligheter till all den positiva sysselsättning
            som många av våra ideella organisationer kan vara med och hjälpa
            till med. Vi har mycket att göra. Jag säger bara: Lycka till,
            kulturministern, de två år som finns kvar på den här mandatperioden.
          </note>
          <note>
            Anf. 7 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Tid är väldigt viktigt när man har små barn. Det
            är också därför som vi nu har lagt fram förslag från regeringens
            sida om förlängd föräldraledighet och om särskilda kvalitetspengar
            till barnomsorgen för de barn som ändå vistas några eller många
            timmar i den. Vi har dessutom lagt fram förslag om en maxtaxa
            som innebär att man som förälder kan välja antingen att ha sina
            barn på dagis till lägre kostnad eller utnyttja den lägre kostnaden
            till att man själv inte behöver arbeta lika mycket för att tjäna
            ihop till barnomsorgen utan kan ta ut de i form av mer tid med
            barnen. Maxtaxa ger på det viset den fullständiga valfriheten.
          </note>
          <note>
            Själv tror jag att det är väldigt viktigt att barn får möta andra
            barn och få naturliga sociala kontakter med dem från det att de
            ganska små. Vi vet hur det ser ut i bostadsområden på dagarna.
            Det är ganska folktomt. De kontakterna kan de få i ideella föreningar,
            i kyrkans barntimmar, på dagis, i öppen förskola osv. Det är viktigt
            att all denna verksamhet har resurser att fungera väl.
          </note>
          <note>
            Jag tror precis som Rigmor Stenmark att detta med barn- och ungdomsfrågorna
            är något som kommer att stå på dagordningen de närmaste åren,
            och förhoppningsvis längre än så. Från socialdemokraternas sida
            har vi deklarerat att detta kommer att vara våra viktigaste frågor
            de närmaste åren.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1999/2000:353 om
          </note>
          <note>
            Lunds universitets historiska museum
          </note>
          <note>
            Anf. 8 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Ulf Nilsson har frågat vilka åtgärder som jag avser
            att vidta för att rädda verksamheten och samlingarna vid Lunds
            universitets historiska museum.
          </note>
          <note>
            Frågan berör i hög grad ansvarsfördelningen inom museiområdet.
            Låt mig därför inledningsvis ge en kort bakgrund. Lunds universitets
            historiska museum har en historia som går tillbaka till 1700-talets
            första hälft. Organisatoriskt tillhör museet Lunds universitet,
            vilket innebär att staten i dag svarar för huvuddelen av kostnaderna
            för museet och den verksamhet som bedrivs där. Museet fyller en
            viktig funktion för studenter och forskare vid i första hand Lunds
            universitet, men självfallet även för övriga landet och internationellt.
            För arkeologer vid Lunds universitet ger museet möjligheter att
            arbeta med arkeologiskt fyndmaterial och att förmedla sina forskningsresultat
            till en bredare publik genom föreläsningar och utställningar.
            Museet kan även förmedla lån av arkeologiska fynd och arkivmaterial
            från t.ex. Statens historiska museum och Riksantikvarieämbetet.
          </note>
          <note>
            Under många år har museet, som Ulf Nilsson påpekar, tagit ett
            regionalt ansvar för skånskt arkeologiskt material. Detta har
            skett bl.a. genom att Lunds universitets historiska museum haft
            en s.k. stående begäran om fyndfördelning av arkeologiskt material
            från Skåne. Detta innebär att museet tilldelas i princip samtliga
            fornfynd som påträffas i samband med arkeologiska undersökningar
            i Skåne län. Undantaget är bl.a. fynd från medeltidsstaden Lund
            samt Malmö stad, som normalt fördelas till Kulturen i Lund respektive
            Malmö museer. Fördelningen av fynd mellan olika museer regleras
            i kulturminneslagen, där det bl.a. står att Riksantikvarieämbetet
            genom fyndfördelning får överlåta fornfynd på det museum som åtar
            sig att vårda det i framtiden på ett tillfredsställande sätt.
          </note>
          <note>
            Utöver de rena utbildnings- och forskningsinsatserna utför museet
            således värdefulla insatser bl.a. när det gäller att bevara arkeologiska
            föremål från Skåne, liksom när det gäller att göra dem tillgängliga
            för allmänheten. Lunds universitets historiska museum är därför
            en tillgång och en angelägenhet för hela regionen. Att museet,
            trots knappa ekonomiska resurser, är väl skött av kunnig och engagerad
            personal är omvittnat.
          </note>
          <note>
            Genom Lunds universitet har jag inhämtat att det inte än har
            fattats något beslut om att lägga ned museet eller verksamheten
            vid Lunds universitets historiska museum. Man har vidare sagt
            att det inte finns några planer på att lägga ned museet eller
            verksamheten där. Det som hittills skett är att universitetsstyrelsen
            har beslutat om ett besparingsbeting, som har fördelats mellan
            vissa av universitetets olika fakulteter. Inom fakulteten för
            humaniora och teologi, där museet hör hemma, bereds betinget av
            en särskilt arbetsgrupp. Denna arbetsgrupp har ännu inte lagt
            fram sina förslag. Den kommer att göra det mycket snart. När förslagen
            väl presenterats ska de beredas först av områdesstyrelsen för
            fakulteten för humaniora och teologi och därefter centralt av
            universitetsledningen.
          </note>
          <note>
            Mot denna bakgrund är frågan om Lunds universitets historiska
            museum något för tidigt väckt.
          </note>
          <note type="speaker">
            Anf. 9 ULF NILSSON (fp):
          </note>
          <note>
            Fru talman! Jag vill börja med att tacka kulturministern så mycket
            för svaret. Jag tycker att det är positivt att kulturministern
            anser att interpellationen i hög grad rör ansvarsfördelningen
            inom museiområdet. Det är mycket positivt att kulturministern
            betonar
          </note>
          <note>
            Lunds universitets historiska museums betydelse när det gäller
            att bevara arkeologiska fynd från Skåne och museets betydelse
            för forskning och utbildning.
          </note>
          <note>
            Vad jag inte uppfattar som positivt i kulturministerns svar är
            att hon anser frågan om historiska museet för tidigt väckt. Kulturministern
            motiverar detta med att några besparingsbeslut inte är fattade
            än. Men eventuella beslut om neddragningar kommer troligen att
            fattas inom de närmaste månaderna. De besluten kan bli helt avgörande
            för en verksamhet som upprätthålls med bara fyra, fem tjänster.
            I en sådan liten verksamhet betyder t.ex. redan en tjänst oerhört
            mycket. Redan i dag görs en hel del på museet med projektpengar,
            och sådana pengar är osäkra på lång sikt.
          </note>
          <note>
            Jag beklagar också att ministern i sitt svar inte tar upp själva
            principfrågan om vilket ansvar staten ska ta för ett museum av
            den här typen. Museet har en viktig roll när det gäller att samla
            fornfynd från Skåne och när det gäller kyrkokonst. Av historiska
            skäl lyder museet under universitetet sedan år 1735.
          </note>
          <note>
            Det är ovanligt i Sverige att betydande museer lyder under ett
            universitet. Det är däremot vanligt i många andra europeiska länder.
            För museets del är detta inte en följd av några beslut i modern
            tid, utan det har historiska förklaringar.
          </note>
          <note>
            Tvärtom har museet genom åren alltmer kommit att ta samma slags
            ansvar för Skåne som t.ex. Statens historiska museum i Stockholm
            har för hela landet.
          </note>
          <note>
            Tidigare har detta inte varit ett stort problem. Men i dag har
            de ekonomiska ramarna för Lunds universitet, liksom för en del
            andra universitet, blivit betydligt snävare, och då blir det problem
            med museets överlevnad.
          </note>
          <note>
            I dag har ju universitetet i Lund svårigheter att behålla standarden
            inom många små ämnen, t.ex.
          </note>
          <note>
            latin, hebreiska, finska. I den situationen blir naturligtvis
            även det historiska museets lilla budget på ca 5
          </note>
          <note>
            miljoner en tung post. Därför, fru talman, bör frågan ställas
            innan det är för sent: Bör staten ta ett större ansvar för museet,
            så att ett museum med en verksamhet som liknar Statens historiska
            museums också får en liknande trygghet?
          </note>
          <note>
            Interpellationen är inte i första hand ställd för att belysa
            en lokal fråga i Lund. Min fråga gäller om
          </note>
          <note>
            Kulturdepartementet inte nu borde se över sådana här skillnader
            mellan museer och ta ställning till om förändringar i organisationen
            behöver göras. Arbetet borde därför göras nu, innan tjänster dras
            in och innan förslag om utveckling, utställningsverksamhet och
            utbyggnad avslås.
          </note>
          <note>
            Det finns flera alternativ. Ett är att museet blir statligt under
            Statens historiska museum.
          </note>
          <note>
            Ett annat är att finansieringen delas mellan Kulturdepartementet
            och universitetet. I så fall skulle verksamheten med fynd och
            utställningar bekostas av staten, medan forskningsanknuten verksamhet
            skulle bekostas av universitetet. Ett sådant delat ansvar finns,
            efter vad jag har hört, för Bildmuseet i Umeå.
          </note>
          <note>
            Det tredje alternativet är naturligtvis att bidragen till universitetet
            ökar så kraftigt att alla problem försvinner, men det är ett mindre
            troligt alternativ.
          </note>
          <note>
            Jag skulle vara tacksam för att få svar på om kulturministern
            anser att museet ska kunna fortsätta sin verksamhet. Jag skulle
            också vilja veta om ministern tänker ta några initiativ för att
            rädda verksamheten om universitetet inte klarar av det.
          </note>
          <note type="speaker">
            Anf. 10 MORGAN JOHANSSON (s):
          </note>
          <note>
            Fru talman! Jag vill tacka Ulf Nilsson för att han genom den
            här interpellationen fäster riksdagens uppmärksamhet dels på sparplanerna
            för Lunds universitet, dels på de möjliga konsekvenserna för det
            historiska museet. Jag vill också tacka kulturminister
          </note>
          <note>
            Marita Ulvskog för interpellationssvaret, inte minst för den
            uppskattning av verksamheten vid Lunds historiska museum som regeringen
            på det här sättet ger uttryck för.
          </note>
          <note>
            Kulturministern sade ju bl.a. att museet fyller en viktig funktion
            inte bara för studenter och forskare vid Lunds universitet, utan
            också för övriga landet och internationellt. På det här sättet
            säger regeringen att museet, enligt regeringens bedömning, är
            väl skött av kunnig och engagerad personal. För oss som betraktar
            det som en självklarhet att verksamheten på museet måste säkerställas,
            trots tider av knappa ekonomiska resurser, är de här orden förstås
            värda att ta fasta på.
          </note>
          <note>
            Statsrådet sade också att frågan om eventuella nedskärningar
            vid museet är för tidigt väckt, eftersom den interna processen
            inom universitetet pågår. Bakgrunden är den att området för humaniora
            och teologi inom Lunds universitet förra året fick ett underskott
            på 11 miljoner kronor. För att komma till rätta med det jagar
            man nu besparingar.
          </note>
          <note>
            Redan i morgon ska en arbetsgrupp lägga fram ett förslag. Den
            23 maj kommer styrelsen för humaniora och teologi att ta upp frågan.
            Sedan ska saken behandlas av universitetsstyrelsen den 9 juni.
          </note>
          <note>
            Det är förstås en självklarhet att en minister inte kan ingripa
            i en intern budgetprocess på ett universitet. Det om något skulle
            kunna sluta i en anmälan till konstitutionsutskottet för ministerstyre.
            Att statsrådet inte kan ge något annat besked om detta i dag är
            därför närmast en självklarhet.
          </note>
          <note>
            Vi som riksdagsledamöter kan dock agera lite friare i frågan.
            Det finns skäl att fundera över hur saken skulle kunna lösas.
          </note>
          <note>
            En utgångspunkt som jag tycker att man måste hålla fast vid är
            att Lunds universitets historiska museum är universitetets ansvar.
            Det ska universitetsledningen inte försöka springa ifrån. Det
            tror jag inte heller att man gör när frågan kommer upp i universitetsstyrelsen.
            Det är åtminstone den bild som jag har fått efter kontakter med
            ledamöter i styrelsen.
          </note>
          <note>
            Nedläggning av museet eller, som nu diskuteras, en halvering
            av antalet anställda skulle innebära en allvarlig försämring av
            kvaliteten på en utbildningsoch forskningsverksamhet som är av
            stort kulturhistoriskt värde. Den bedömningen tror jag att statsrådet
            kan instämma i.
          </note>
          <note>
            Men då är frågan hur man ska klara finansieringen. Som brukligt
            är i sådana här situationer ropar man på staten. Kulturdepartementet
            måste ta ansvar, sägs det. Kanske är det en väg att gå på längre
            sikt, men det löser inte alls problemen i den situation som nu
            har uppkommit. Att i tider av sparkrav börja spela svarte Petter
            och kasta ut någon institution och hoppas att någon annan ska
            komma och ta över är förstås ett bekvämt sätt för universitetet
            att slippa försöka hitta pengar på annat håll.
          </note>
          <note>
            Som jag ser det, måste universitetet nu ta sitt ansvar för museet
            och inleda ett arbete med att ta fram en långsiktig lösning. Ett
            första förslag är kanske att universitetet undersöker möjligheten
            att få Region
          </note>
          <note>
            Skåne att ta ett ansvar för Skånes kulturarv. Det borde finnas
            ett sådant intresse, inte minst mot bakgrund av att regionen nu
            förfogar över kulturanslagen i en påse och kan prioritera mellan
            olika verksamheter.
          </note>
          <note>
            Ett annat uppslag är att få Statens kulturråd att gå in med ytterligare
            resurser. Också detta borde vara en framkomlig väg.
          </note>
          <note>
            Ett tredje uppslag är att utveckla samarbetet mellan Lunds universitets
            historiska museum och Statens historiska museum. Med dessa aktörer
            borde man kunna hitta en lösning som kan fungera på längre sikt.
          </note>
          <note>
            Men för att göra det krävs förstås tid. Det vore därför mycket
            olyckligt om universitetsledningen redan om en månad skulle besluta
            om en halvering av arbetsstyrkan vid museet.
          </note>
          <note>
            Avslutningsvis vill jag säga att vi nog kan vara eniga om att
            Lunds universitets historiska museum fyller en viktig funktion
            för forskning och utbildning samt för tillvaratagande av vårt
            kulturarv. Det är viktigt att den här verksamheten säkerställs.
            Vi kan naturligtvis träta om vilka konton vi ska använda, men
            det är viktigt att den här verksamheten, med sina anor från 1700-talet
            och sitt verksamhetsfält som spänner över tusentals år av skånsk
            och svenska historia, kan bevaras och utvecklas.
          </note>
          <note type="speaker">
            Anf. 11 TUVE SKÅNBERG (kd):
          </note>
          <note>
            Fru talman! Jag vill tacka meddebattanterna för deras medverkan
            och kulturministern för svaret på interpellationen. Den har inspirerat
            mig att ställa en skriftlig fråga, som jag väl inte ska föregripa.
            Men jag vill ändå ta tillfället i akt att aktualisera och ge tyngd
            åt den här frågan.
          </note>
          <note>
            Man kan närma sig frågan om Lunds historiska museum på många
            olika sätt. Det är en regional fråga.
          </note>
          <note>
            Vi är skåningar, och man skulle kunna tala om saken utifrån det
            perspektivet. Det är också en internationellt erkänd forskningsfråga.
            Det handlar om dessutom om fyndbevarande och om var fynden ska
            finnas.
          </note>
          <note>
            Men jag skulle vilja börja med att säga att det framför allt
            är en fråga om hur man ska kunna bevara humaniorans ställning
            i vårt samhälle, där vi satsar så mycket på teknik. Det är väldigt
            viktigt att några håller emot, så att det inte bara läggs pengar,
            engagemang, tid och resurser på de tekniska ämnena -
          </note>
          <note>
            som är nog så viktiga - utan också på humanioran.
          </note>
          <note>
            Nu är det så olyckligt att för Lunds universitets del har anslagen
            till humaniora och teologi minskats med i storleksordningen 15
            %. Det är betydande belopp som har försvunnit.
          </note>
          <note>
            Jag engagerade mig när hebreiskan var hotad och fick tyvärr se
            den institutionen för Mellanösterns språk läggas ned. Hebreiskan
            flyttades till betydligt blygsammare förhållanden. Som nämndes
            är nu latinet hotat, åtminstone professuren, och detta alltså
            vid vårt äldsta universitet, som haft latin sedan starten.
          </note>
          <note>
            Nu har vi Lunds historiska museum, som glädjande nog inte för
            ögonblicket är hotat. Vi som riksdagsledamöter ser dock att det
            ligger i farans riktning.
          </note>
          <note>
            Jag skulle vilja uttrycka glädje över att kulturministern har
            sådana uppskattande ord om det historiska museet i Lund. Det är
            oerhört viktigt och sänder signaler till universitetsledningen
            som har att prioritera.
          </note>
          <note>
            Jag skulle gärna se att kulturministern tydligt uttalade att
            man inte vill tänka sig en lösning där alla dessa nio miljoner
            fynd flyttas upp till museet i Stockholm.
          </note>
          <note>
            Det vore ju en kulturogärning av stora format, förutom att det
            vore väldigt dyrbart.
          </note>
          <note>
            Vi bör också lägga en regional aspekt på frågan och erinra om
            att det bor drygt en miljon människor i
          </note>
          <note>
            Skåne. Dessa arkeologiska fynd handlar om historien före 1658
            då Skåne blev svenskt. Det rör sig alltså om dansk historia. Att
            föra den danska historien från
          </note>
          <note>
            Skåne och Öresundsregionen till Statens historiska museum i Stockholm
            skulle vara att beröva Skåne dess historia och danskarna deras
            närhet till sin historia. Det ska inte stickas under stol med
            det. Det vore att beröva regionen dess kulturella arv och det
            vore ett svek mot både tidigare och kommande generationer. Som
            sagt vore det också dyrare.
          </note>
          <note>
            Jag vill också aktualisera frågan om den ansökan som Region Skånes
            kulturnämnd har gjort om 22
          </note>
          <note>
            miljoner kronor extra i statsbidrag för år 2001. Det är pengar
            som ska användas till att förstärka bidragen till Lunds universitets
            historiska museum och även till andra kulturinstitutioner. Är
            kulturministern beredd att redan nu ge någon fingervisning om
            det är en möjlig väg att komma fram?
          </note>
          <note>
            Anf. 12 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag tackar Morgan Johansson för att han så väl har
            redogjort för vilka restriktioner jag har som statsråd. Jag vill
            ju inte gärna hamna inför KU
          </note>
          <note>
            för att jag inte håller tungan rätt i mun här i dag. För tydlighets
            skull kan jag säga igen att jag genom
          </note>
          <note>
            Lunds universitet har fått uppgift om att besparingar på Lunds
            universitets historiska museum diskuteras, men bara som ett alternativ
            bland flera. Så länge det inte finns något konkret förslag om
            att genomföra besparingar på museet har jag självfallet inga som
            helst möjligheter att gå in i detalj i mina svar.
          </note>
          <note>
            Jag vill gärna också framhålla att Lunds universitets historiska
            museum inte har något särskilt nationellt kulturpolitiskt uppdrag
            eller ansvar. Centralt finns det alltså bara en enda museimyndighet
            med nationellt ansvar för förhistoria och medeltid, och det är
            Statens historiska museum. Följaktligen har vi för närvarande
            inte heller några planer på att ändra på detta förhållande.
          </note>
          <note>
            Samtidigt kan Lunds universitet inte självt avhända sig ansvaret
            för samlingarna vid Lunds universitets historiska museum. Enligt
            lagen om statsbudgeten är det regeringen som under vissa förutsättningar
            skulle kunna besluta om överlåtelse av viss lös egendom, t.ex.
            kulturföremål. Den befogenheten har inte delegerats till myndigheterna.
          </note>
          <note>
            Genom att ta emot s.k. fyndfördelat arkeologiskt material har
            Lunds universitet även enligt kulturminneslagen förbundit sig
            att vårda det i framtiden på ett tillfredsställande sätt. Det
            är kanske den markeringen som Tuve Skånberg efterlyser. Det innebär
            nämligen att jag utgår ifrån att Lunds universitet vid kommande
            beslut beaktar detta förhållande liksom den betydelse som museet
            har regionalt och för den egna undervisningen och forskningen.
          </note>
          <note>
            Historiska museet i Stockholm är ett utmärkt museum. Dessutom
            är det faktiskt en skåning som är museichef där just nu. Men jag
            tror att det vore olyckligt med en överflyttning av alla föremål
            till
          </note>
          <note>
            Stockholm.
          </note>
          <note>
            När det gäller frågan om de 22 miljonerna återkommer jag till
            den i mitt skriftliga frågesvar till
          </note>
          <note>
            Tuve Skånberg vid ett senare tillfälle.
          </note>
          <note>
            Kort också om humaniora: Det är naturligtvis väldigt viktigt
            att man fortsätter att satsa på humaniora, särskilt i vår tid.
            Jag kan inte uttala mig om de frågor som är utbildningsministerns
            ansvar. Däremot kan jag säga att vi från regeringen, trots kärva
            tider, har valt att undanta den statliga kulturbudgeten från besparingar.
            Tvärtom har budgeten ökat rätt kraftigt under de senaste åren.
            Nu är den uppe i ca 1 miljard mer årligen jämfört med hur det
            var för några få år sedan.
          </note>
          <note type="speaker">
            Anf. 13 ULF NILSSON (fp):
          </note>
          <note>
            Fru talman! Jag instämmer i att det vore helt felaktigt att kulturministern
            här yttrade sig om hur
          </note>
          <note>
            Lunds universitet ska fördela sin budget. Det jag frågade om
            var helt enkelt om kulturministern anser att man bör pröva frågan
            om ansvarsförhållandet när det gäller den här verksamheten helt
            eller delvis.
          </note>
          <note>
            Ingen av oss här skulle väl kunna säga vad svaret skulle bli.
          </note>
          <note>
            Det är ju sant som flera här har sagt, att Lunds universitets
            historiska museum har åtagit sig att inför framtiden vårda större
            delen av de fornfynd som samlats in i Skåne. Men verkligheten
            har ju ändrats.
          </note>
          <note>
            Det är, som sagt, det enda större universitetsmuseum som finns
            i Sverige i dag, vars rötter går tillbaka till den tid då man
            inte talade om anslag från staten utan då universitetet levde
            på jordegendomar. Ekonomin fungerade alltså på ett helt annat
            sätt. Det här museet har mycket gamla rötter.
          </note>
          <note>
            När den ekonomiska verkligheten för universitetet förändras och
            Lunds universitets historiska museum har fått en roll som egentligen
            mera stämmer överens med den roll som ett statligt museum har,
            då bör man ändå ställa frågan: Vilket ansvar bör staten och Kulturdepartementet
            ta för att museet ska kunna leva vidare?
          </note>
          <note>
            Min avsikt har inte alls varit att föreslå att ministern skulle
            lägga sig i universitetets budgetprocess, men det skulle vara
            intressant att veta om kulturministern är intresserad av ganska
            snart pröva principfrågan hur ett museum med ett så stort regionalt
            ansvar och med en del av ett nationellt ansvar ska kunna garanteras
            fortlevnad.
          </note>
          <note type="speaker">
            Anf. 14 TUVE SKÅNBERG (kd):
          </note>
          <note>
            Fru talman! Jag tror att inom de ramar som kulturministern har
            att verka är detta absolut så långt som man kan komma, i all synnerhet
            innan beslutet har fattats vid Lunds universitet.
          </note>
          <note>
            Jag vill hemskt gärna tacka för det positiva svar som vi har
            fått. Det var just den signal som jag tror är oerhört viktig för
            Anders Ödman och de andra som arbetar på Lunds universitets historiska
            museum och naturligtvis för universitetets styrelse, att man vet
            att vi från riksdag och regering ser det som oerhört värdefullt
            att samlingarna får finnas kvar där. Det skulle vara en onödig
            ekonomisk belastning att transportera samlingen upp hit. Det skulle
            dessutom vara regionalpolitiskt och kostnadsmässigt fel.
          </note>
          <note>
            Så jag vill avsluta min medverkan i den här debatten med att
            tacka kulturministern för ett så uttömmande svar som det över
            huvud taget är möjligt att ge.
          </note>
          <note type="speaker">
            Anf. 15 ULF NILSSON (fp):
          </note>
          <note>
            Fru talman! Jag vill också passa på att tacka kulturministern.
            Även om jag hellre hade velat föra den diskussion som jag tog
            upp längre vill jag säga att jag tycker att det är positivt att
            kulturministern så tydligt visar vad hon anser om värdet av Lunds
            universitets historiska museum.
          </note>
          <note>
            För att det inte ska bli några missförstånd vill jag också passa
            på att säga att när jag säger att man bör diskutera om staten
            ska ha ett större ansvar för museet, innebär det inte på något
            sätt att jag föreställer mig att man skulle flytta några samlingar
            till något annat ställe i landet. Staten har ju ansvar för museer
            på olika håll i landet. Tack för debatten.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1999/2000:346 om ansvar för barn i
            familjevåldssituationer
          </note>
          <note type="speaker">
            Anf. 16 Socialminister LARS ENGQVIST (s):
          </note>
          <note>
            Fru talman! Lena Ek har frågat mig hur jag avser att agera för
            att förbättra samarbetet mellan sociala myndigheter och polismyndigheter
            i avsikt att förebygga och förhindra att barn drabbas av skador
            i familjer där våld mot kvinnor förekommer.
          </note>
          <note>
            Det är en viktig och angelägen fråga som Lena Ek tar upp. De
            barn som blir vittne till våld i hemmet behöver uppmärksammas.
            De är särskilt utsatta och kan vara i behov av skydd och stöd
            från samhällets sida.
          </note>
          <note>
            Frågor som rör mäns våld mot kvinnor har under både 1980- och
            1990-talen uppmärksammats på alla nivåer i samhället. Forskningen
            och debatten har varit fokuserad på kvinnan som offer och mannen
            som förövare. Barnens situation har fram till relativt nyligen
            rönt mycket liten uppmärksamhet. Samtidigt har våld mellan vuxna
            i en familj börjat uppmärksammas som en form av misshandel riktad
            mot de barn som bevittnar våldet. Viss forskning har också förekommit
            på detta tema. Några kvinnojourer har numera särskild personal
            anställd för att uppmärksamma barnens situation.
          </note>
          <note>
            I betänkandet Barnmisshandel - polisens och åklagarnas handläggningstider
            och arbetsmetoder,
          </note>
          <note>
            SOU 2000:42, som överlämnades i slutet av förra månaden, behandlar
            Kommittén mot barnmisshandel just frågan om hur barn som bevittnar
            våld i sina familjer uppmärksammas av polisen och socialtjänsten.
            Resultatet av en undersökning som kommittén genomfört visar, precis
            som den undersökning som
          </note>
          <note>
            Rädda Barnen gjort och som Lena Ek hänvisar till, att det snarare
            är regel än undantag att polisen inte underrättar socialtjänsten
            när det handlar om barn som blivit vittne till våld i det egna
            hemmet. Detta är oroande.
          </note>
          <note>
            Det finns dock goda exempel när det gäller att skapa särskilda
            rutiner för att förvissa sig om att barnen uppmärksammas i samband
            med ett polisingripande i hemmet och att socialtjänsten blir uppmärksammad
            på att det förekommer våld i barnens familjer. Ett sådant exempel
            är ett av polisdistrikten i
          </note>
          <note>
            Stockholm där en distriktsorder arbetats fram som innebär att
            polisen alltid ska upprätta en särskild promemoria i samband med
            familjevåld. I promemorian ska framgå om det finns barn, och socialtjänsten
            ska alltid underrättas. I andra polisdistrikt finns särskilda
            åtgärdskort som anger vilka åtgärder som kan vara nödvändiga vid
            våld mot kvinnor. Dessa åtgärdskort ska poliserna bära med sig.
          </note>
          <note>
            Kommittén mot barnmisshandel föreslår att Rikspolisstyrelsen,
            i nära samarbete med Socialstyrelsen, ges i uppdrag att utfärda
            de föreskrifter, allmänna råd eller andra centrala riktlinjer
            som behövs inom området. Betänkandet bereds nu inom Regeringskansliet.
          </note>
          <note>
            Det ska vidare framhållas att Rikspolisstyrelsen inom kort kommer
            att presentera en
          </note>
          <note>
            "brottsofferhandbok", som ska tjäna som en teoretisk och praktisk
            handledning för polisens arbete med brottsoffer i framtiden. I
            denna betonas särskilt vikten av att uppmärksamma barnens situation
            i samband med polisingripanden och behovet av ett nära samarbete
            med socialtjänsten.
          </note>
          <note>
            I samband med kvinnofridsreformen gavs ett gemensamt regeringsuppdrag
            till flera myndigheter.
          </note>
          <note>
            Socialstyrelsen har i sin del av det arbetet anlagt ett barnperspektiv.
            Ett exempel på detta är ett gemensamt utbildningsmaterial som
            är under produktion, där Socialstyrelsen svarar för det avsnitt
            som riktar sig till hälso- och sjukvården och socialtjänsten.
            I
          </note>
          <note>
            detta kommer barnens särskilda behov av stöd och behandling att
            tydliggöras. Socialstyrelsen betonar i detta sammanhang Rädda
            Barnens arbete inom området.
          </note>
          <note>
            Samverkan mellan de myndigheter som kommer i kontakt med våld
            i familjen kan inte nog betonas. Det pågår sedan flera år sådan
            samverkan i stor - om än inte tillräcklig - omfattning. Kommittén
            mot barnmisshandel kommer i sitt fortsatta arbete att särskilt
            arbeta med olika samverkansformer, klargöra vilka hinder som finns
            och vad som krävs för att undanröja dessa hinder.
          </note>
          <note type="speaker">
            Anf. 17 LENA EK (c):
          </note>
          <note>
            Fru talman! Jag vill tacka ministern för svaret som ju andas
            en god vilja. Men det är, tycker jag, väldigt mycket som återstår
            på det här området.
          </note>
          <note>
            Över 20 000 anmälningar om våld mot kvinnor kommer in per år.
            I olika undersökningar räknar man med att det i minst hälften
            av dessa fall finns ett barn, ofta flera barn. Vi behöver ju inte
            tänka särskilt länge för att föreställa oss och förstå i alla
            fall en liten del av den livssituation som de här barnen befinner
            sig i.
          </note>
          <note>
            Jag tror också att det är rätt, som ministern i sitt svar påpekar,
            att de här undersökningarna och kommittéerna visar att det nog
            snarare är regel än undantag att polisen inte underrättar socialtjänsten
            när det handlar om barn som finns i familjer där det förekommer
            våld, ofta mycket grovt våld. Det här är oroande, säger ministern
            i sitt svar. Om det inte vore så att vi hade vissa uppföranderegler
            i den här kammaren, som talmannen håller hårt på, skulle jag ta
            till mycket, mycket starkare ord. Det är fullständigt absurt att
            så många barn bara blir osynliga när de befinner sig i en sådan
            risksituation!
          </note>
          <note>
            Jag håller också med ministern om att det finns goda exempel.
            Det finns eldsjälar, och det finns polisdistrikt som har utarbetat
            rutiner som man följer och som fungerar bra. Jag var själv i Ystad
            i går för att studera bl.a. de här frågorna och tycker att de
            har ett bra arbetssätt där nere.
          </note>
          <note>
            Men det finns också, fru talman, många mycket dåliga exempel
            där barn som drabbas blir osynliga -
          </note>
          <note>
            barn som sitter bakom soffan och gråter när poliserna ingriper
            därför att det har anmälts lägenhetsbråk eller barn som själva
            får del av den misshandel som äger rum i familjen.
          </note>
          <note>
            Kommittén mot barnmisshandel ska fortsätta, man ska utfärda allmänna
            föreskrifter, man ska utreda, se över samarbetsrutiner osv. Men
            socialministern har ju ansvar för socialtjänstlagen - en socialtjänstlag
            som ändrades 1997 med anledning av utredningen om barnkonventionen.
            Den inleds med parollen att när åtgärder rör barn ska särskilt
            beaktas vad hänsynen till barnets bästa kräver.
          </note>
          <note>
            Längre fram i socialtjänstlagen finns en paragraf som hanterar
            anmälningsskyldighet, § 71 i socialtjänstlagen. Jag citerar: "Var
            och en som får kännedom om något som kan innebära att socialnämnden
            behöver ingripa till en underårigs skydd bör anmäla detta till
            nämnden.
          </note>
          <note>
            Myndigheter vars verksamhet berör barn och ungdom samt andra
            myndigheter inom hälso- och sjukvården och socialtjänsten är skyldiga
            att genast till socialnämnden anmäla om de i sin verksamhet får
            kännedom om något som kan innebära att socialnämnden behöver ingripa
            till en underårigs skydd."
          </note>
          <note>
            JO har utvecklat denna anmälningsskyldighet i ett uttalande och
            sagt att anmälningsplikten, enligt socialtjänstlagen, som åvilar
            olika kategorier och offentliga tjänstemän är absolut och får
            således inte bli föremål för övervägande av tjänstemännen själva.
            De slår i samma uttalande fast att det är barnens behov som ska
            vara utgångspunkten i en anmälningssituation.
          </note>
          <note>
            Jag tycker att det är förskräckligt illa att andemeningen i de
            beslut som har fattats i riksdagen om skydd för barn enligt barnkonventionen
            inte följs i praktiken i, som socialministern själv tror, mer
            än hälften av de ärenden som handlar om familjevåld.
          </note>
          <note>
            Dessa barn befinner sig i en förskräcklig situation.
          </note>
          <note>
            Jag tycker att de här reglerna borde räcka för att slå näven
            i bordet nu.
          </note>
          <note type="speaker">
            Anf. 18 Socialminister LARS ENGQVIST (s):
          </note>
          <note>
            Fru talman! Jag delar Lena Eks upprördhet över de fall där barnen
            inte syns, dvs. i familjevåldssituationer där polisen gör ingripanden
            men glömmer bort eller bortser från att också barnen i sådana
            situationer är allvarligt drabbade. Men problemet är vad vi ska
            göra åt denna situation. Med all respekt för att man ska slå näven
            i bordet handlar det om att försöka få polismyndigheterna och
            socialtjänsten till en ökad samverkan.
          </note>
          <note>
            Det förslag som kommittén har lämnat innebär ett ökat krav på
            polisen och klargör polisens skyldighet att uppmärksamma barnen
            och också ta kontakt med socialtjänsten. Det viktigaste är att
            den kontakten fungerar. Det visar sig att i de fall där det fungerar
            är det etablerade kontakter mellan socialtjänst och polis.
          </note>
          <note>
            Man träffas regelbundet, utbyter kunskaper och resonerar om fallen.
          </note>
          <note>
            Det är klart att vi närmar oss ett svårt problemområde, nämligen
            vad som är anmälningsplikt och vad som är sekretess. Men i de
            fall där man har regelbundna kontakter och regelbundet utbyte
            av information blir det heller aldrig några problem.
          </note>
          <note>
            Vad det handlar om nu är alltså att se till att socialtjänsten
            och polisen arbetar tillsammans och utbyter information, samtidigt
            som polisen får striktare regler för att anmäla och följa upp
            de fall av familjevåld där barn finns med.
          </note>
          <note>
            Jag tror inte att det behövs någon ändring av lagstiftning, utan
            det krävs bättre regler, en bättre verksamhet och en bättre kunskap
            både hos polisen och hos socialtjänsten om hur man ska hantera
            den här situationen.
          </note>
          <note type="speaker">
            Anf. 19 LENA EK (c):
          </note>
          <note>
            Fru talman! Jag kan inte låta bli att fundera över vilket värde
            vår lagstiftning egentligen har. Det finns en alldeles klar formulering
            i socialtjänstlagen, en anmälningsplikt som är uttolkad av JO
            såsom en absolut anmälningsplikt där man inte förfogar över det
            själv som enskild offentligt anställd tjänsteman, utan man har
            en plikt att anmäla för att de sociala myndigheterna sedan ska
            göra värderingen om det behövs ingripande från deras sida eller
            inte. Vad är det för värde i en lagstiftning som riksdagen fattade
            beslut om med anledning av en proposition som lades fram 1996/97
            - denna lagstiftning har nu gällt i flera år - om det fortfarande
            är så att man ska utreda hur samarbetet mellan myndigheter ska
            gå till för att man ska följa den lagstiftning som vid det här
            laget har gällt i tre år? Jag tycker att det är ett mycket märkligt
            förhållningssätt. Hur ska vi då bete oss? Ska vi göra likadant
            med t.ex. skattemyndigheterna, att de ska kunna glida på det och
            dra på reglerna och säga att de inte riktigt har bestämt sig för
            hur samarbetet med andra myndigheter ska gå till för att de ska
            kunna fullgöra och följa de regler som är beslutade av den lagstiftande
            demokratiskt valda församlingen i det här landet?
          </note>
          <note>
            Jag har mycket svårt att förstå att polisen inte har en absolut
            skyldighet att följa denna lagstiftning. Jag vet att det också
            är många enskilda polismän som reagerar över detta, alla de människor
            som är engagerade i frivilligorganisationer, alltifrån brottsofferjourernas
            alla engagerade medlemmar och stödpersoner till kvinnojourer,
            till Rädda Barnen och Röda korset.
          </note>
          <note>
            Det är hundratusentals människor i detta land som just nu går
            omkring och funderar över samma sak.
          </note>
          <note>
            Jag tycker att det är en farlig uppluckring av respekten för
            lagar och regler när man ska fortsätta utreda hur man ska samarbeta
            för att uppfylla en lagstiftning. Det är inte på så många andra
            områden där man tänjer på gränserna på det viset och är så mjuk
            på ett område som rör människor som själva är helt försvarslösa
            och som inte kan tillvarata sina egna rättigheter och som i många
            sammanhang, FN-
          </note>
          <note>
            konventioner och olika internationella organisationer, uttalanden,
            högtidstal, förarbeten till lagar och lagstiftningar, hela tiden
            definieras som en grupp människor som vi måste ta hand om därför
            att de själva inte klarar det på grund av att de är små barn.
          </note>
          <note type="speaker">
            Anf. 20 Socialminister LARS ENGQVIST (s):
          </note>
          <note>
            Fru talman! Jag lyssnade noga för att höra vad
          </note>
          <note>
            Lena Ek föreslår. Vi är överens om lagstiftningen. Vi är överens
            om att den lagstiftning som finns är alldeles utmärkt. Vi är också
            uppenbart överens om att det handlar om att skapa arbetsrutiner
            och ett arbetsförhållande som innebär att lagstiftningen också
            fungerar i praktiken. Det är väl så det ska fungera?
          </note>
          <note>
            Vi kan sedan vara upprörda över att det här och var och inte
            fungerar i kontakterna mellan t.ex. socialtjänsten och polisen,
            att polisen inte har haft rutiner som har inneburit att man i
            samtliga fall också gör en anmälan till socialtjänsten. Det är
            därför som det nu ska utarbetas nya riktlinjer för Rikspolisstyrelsen,
            att kommitténs förslag är att Rikspolisstyrelsen i samarbete med
            Socialstyrelsen ska utarbeta dessa och att man ska arbeta fram
            dessa rutiner. Det är väl så vi ska se till att vi arbetar, att
            lagstiftningen också följs upp i arbetet ute i verksamheterna?
          </note>
          <note>
            Jag förstår inte vad Lena Ek föreslår, men jag är nyfiken på
            att lyssna på hennes förslag i nästa inlägg.
          </note>
          <note type="speaker">
            Anf. 21 LENA EK (c):
          </note>
          <note>
            Fru talman! Ansvaret för att de lagar som det fattas beslut om
            i den här kammaren följs upp och fungerar ligger hos ansvarig
            minister och hos regeringen.
          </note>
          <note>
            Så är det ju.
          </note>
          <note>
            Vi är överens om att den här lagstiftningen inte följs. Det här
            är ingen nyhet. I själva verket kom förändringarna i lagstiftningen
            till just därför att det fanns ett djupt känt behov hos alla politiska
            partier att förändra den rådande situationen som just drabbade
            försvarslösa och skyddslösa barn särskilt hårt.
          </note>
          <note>
            Jag konstaterar nu att det har gått ganska många månader sedan
            denna lagstiftning trädde i kraft. Och nu är ministern och jag
            överens om att det snarare är regel än undantag att polisen inte
            underrättar socialtjänsten när det handlar om barn i familjer
            där det finns familjevåld. Då anser jag att de ansvariga myndigheter
            som så att säga ska fullfölja detta arbete ute på fältet har chefer
            som är tillsatta för att sköta detta jobb och som är tillsatta
            för att följa den lagstiftning som t.ex. våra båda partier har
            drivit hårt i många olika sammanhang. Och jag tycker att det är
            ansvarig ministers och regeringens ansvar att se till att så sker.
          </note>
          <note>
            Och där finns det, och det vet ministern mycket väl, gott om
            åtgärder att ta till, både när det gäller enskilda och när det
            gäller arbetsledning vid sådana tillfällen när man inte följer
            svensk lagstiftning. Och i det här fallet tycker jag att det är
            särskilt angeläget just därför att det drabbar barn och många
            gånger små barn.
          </note>
          <note type="speaker">
            Anf. 22 Socialminister LARS ENGQVIST (s):
          </note>
          <note>
            Fru talman! Jag kan konstatera att Lena Ek inte har något förslag.
            Vi är uppenbart överens om problembeskrivningen. Och det är inte
            det enda området där vi konstaterar att en lagstiftning också
            måste följas av ett striktare regelverk, att man arbetar fram
            rutiner för att följa det och framför allt en lagstiftning som
            handlar om mycket subtila frågor, om gränsdragningsproblem mellan
            sekretess och en anmälningsskyldighet. Det kräver etablerade kontakter
            mellan polisen och socialtjänsten. Det är otroligt viktigt att
            det sker någonting. Men det sker också ganska mycket i myndigheterna.
            Det sker också ganska mycket i verksamheterna. Och de initiativ
            som nu tas handlar om att se till att det inte finns några områden
            där detta inte gäller, dvs. att vi inte ska behöva upptäcka att
            det finns fall där man inte anmäler. Och det finns såvitt jag
            förstår ingen annan väg att gå än att se till att polisen utarbetar
            bättre riktlinjer, att man gör det i samarbete med socialtjänsten
            och att man utarbetar rutiner för hur de dagliga kontakterna med
            socialtjänsten ska fungera därför att det i huvudsak handlar om
            just polisens kontakt med socialtjänsten. Detta är ett arbete
            som pågår och som kommer att förtydligas ytterligare.
          </note>
          <note>
            Jag har inte uppfattat något annat än att Lena Ek tycker att
            socialministern är ansvarig. Jag känner också ett ansvar och håller
            just på att arbeta med dessa frågor.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1999/2000:326 om läkemedelshanteringen
            i hälso- och sjukvården
          </note>
          <note type="speaker">
            Anf. 23 Socialminister LARS ENGQVIST (s):
          </note>
          <note>
            Fru talman! Ingvar Svensson har frågat mig vilka åtgärder jag
            avser att vidta för att medverka till att en sådan underliggande
            lagstiftning etableras vad gäller läkemedelshanteringen i vissa
            äldreboenden så att hälso- och sjukvårdslagens portalparagrafer
            om t.ex.
          </note>
          <note>
            personlig värdighet, självbestämmande och integritet, lättillgänglig
            enklare medicinsk behandling och goda kontakter mellan patient
            och personal kan anses uppfyllda.
          </note>
          <note>
            Bakgrunden till frågan är de förändringar i Socialstyrelsens
            föreskrifter och allmänna råd om läkemedelshantering i hälso-
            och sjukvården som trädde i kraft i mars i år. Ingvar Svensson
            menar att föreskrifterna i vissa fall kan leda till försämringar
            för patienterna.
          </note>
          <note>
            Socialstyrelsen ska bidra till att hög patientsäkerhet, god tillgänglighet
            och hög kvalitet uppnås inom hälso- och sjukvården. Som ett led
            i arbetet för att uppnå detta får Socialstyrelsen bl.a. meddela
            föreskrifter till skydd för enskilda i fråga om landstingens och
            kommunernas hälso- och sjukvård enligt hälsooch sjukvårdslagen.
          </note>
          <note>
            Enligt lagen (1998:531) om yrkesverksamhet på hälso- och sjukvårdens
            område får den som tillhör hälso- och sjukvårdspersonalen överlåta
            en arbetsuppgift till någon annan endast när det är förenligt
            med kravet på en god och säker vård. Den som överlåter en arbetsuppgift
            till någon annan svarar för att denna har förutsättningar att
            fullgöra uppgiften.
          </note>
          <note>
            Socialstyrelsens föreskrifter och allmänna råd om läkemedelshantering
            i hälso- och sjukvården innebär att det blir en enhetlig reglering
            av läkemedelshanteringen. Samma regler gäller sålunda för samma
            typ av vårdsituation oavsett vårdgivare. Delegering är möjlig
            i alla öppna vårdformer där patienten får sina läkemedel ordinerade
            på recept eller ordinationskort.
          </note>
          <note>
            Iordningställandet av medicinen ska dock göras av sjuksköterskan.
            Inom den slutna vården är delegering av läkemedelshanteringen,
            liksom tidigare, inte möjlig. Regleringen koncentrerar sig på
            grundläggande regler som ska garantera en hög patientsäkerhet.
          </note>
          <note>
            Verksamhetschefer och medicinskt ansvariga sjuksköterskor ges
            ett tydligare ansvar än tidigare och lokala instruktioner måste
            upprättas för läkemedelshanteringen.
          </note>
          <note>
            Jag förutsätter att Socialstyrelsen i sin roll som tillsynsmyndighet
            över hälso- och sjukvården och dess personal inte beslutar om
            föreskrifter som står i strid med de grundläggande bestämmelserna
            i hälsooch sjukvårdslagen. Jag utgår också ifrån att Socialstyrelsen
            uppmärksammar eventuella negativa effekter av förändringarna inom
            läkemedelshanteringen.
          </note>
          <note>
            Jag vill slutligen nämna den nationella handlingsplan för utveckling
            och förnyelse av sjukvården som för närvarande utarbetas inom
            Socialdepartementet i syfte att uppnå förbättringar inom bl.a.
            primärvården, äldrevården och psykiatrin. Regeringen har som en
            del i detta arbete aviserat ett tillskott om 9 miljarder kronor
            till vården under åren 2001-2004. Avsikten är att staten ska träffa
            s.k. utvecklingsavtal med Landstingsförbundet respektive Svenska
            Kommunförbundet där närmare inriktning för vårdsatsningen, t.ex.
          </note>
          <note>
            ökad medicinsk kompetens inom äldrevården, läggs fast. Regeringen
            avser att presentera handlingsplanen före sommaren.
          </note>
          <note type="speaker">
            Anf. 24 INGVAR SVENSSON (kd):
          </note>
          <note>
            Fru talman! Jag vill tacka socialministern för svaret på min
            interpellation. Svaret ger inte särskilt mycket vägledning men
            jag hade väl inte heller väntat mig något annat.
          </note>
          <note>
            Den frågeställning som jag har tagit upp anknyter till råd och
            föreskrifter som Socialstyrelsen utfärdade i februari angående
            läkemedelshanteringen inom hälso- och sjukvården. När ett statsråd
            ska besvara kritik mot den typen av föreskrifter handlar det lite
            grann om att balansera på slak lina. Statsrådet får ju inte bryta
            mot föreskriften i 11 kap. 7 § regeringsformen, det s.k. instruktionsförbudet
            till myndighet.
          </note>
          <note>
            Eftersom jag är verksam i konstitutionsutskottet har jag förståelse
            för att de raka beskeden inte alltid kan ges. Men socialministern
            är faktiskt ansvarig för att hälso- och sjukvårdslagens portalparagraf
            får genomslag i den praktiska verkligheten. Vård ska alltså ges
            med respekt för alla människors lika värde och för den enskilda
            människans värdighet.
          </note>
          <note>
            Den goda vården ska ha god kvalitet, tillgodose patientens behov
            av trygghet i vården eller behandlingen, vara lättillgänglig och
            bygga på respekt för patientens självbestämmande och integritet
            samt främja goda kontakter mellan patienter och hälso- och sjukvårdspersonal.
            Man kan nog säga att risken är stor att de praktiska konsekvenserna
            av de föreskrifter som Socialstyrelsen utfärdat leder till allvarliga
            inskränkningar i de här grundprinciperna.
          </note>
          <note>
            I min interpellation har jag tagit ett exempel. När jag har huvudvärk
            anser jag det vara en demokratisk rättighet för mig att dämpa
            huvudvärken genom att inta ett par Alvedon. Det vore en kränkning
            av min personliga värdighet och ett angrepp på mitt självbestämmande
            och min integritet om jag inte fick göra det.
          </note>
          <note>
            Om jag i framtiden, och nuvarande regler gäller, hamnar i ett
            äldreboende och själv inte är förmögen att utöva mitt självbestämmande
            genom aktiv handling skulle alltså mina möjligheter att t.ex.
            dämpa huvudvärk vara drastiskt inskränkta. Mitt självbestämmande
            och min integritet på området skulle beskäras avsevärt. Om ett
            vårdbiträde eller en undersköterska befinner sig hos mig och jag
            ber dem att ge mig en Alvedon som jag har i mitt boende kommer
            de enligt de regler som Socialstyrelsen beslutade om den
          </note>
          <note>
            11 februari inte att få göra det.
          </note>
          <note>
            Min interpellation avser inte sjukhus och sjukhem, där ju speciella
            regler gäller, utan det handlar om äldreboendet eller där det
            är låg sjukskötersketäthet.
          </note>
          <note>
            Det blir alltså en omfattande byråkrati för de äldreboende. Arbetsbelastningen
            och stressen ökar för sköterskorna. Det blir frustration och otillfredsställelse
            i arbetet för undersköterskor och vårdbiträden.
          </note>
          <note>
            Dessutom tycker patienten, eller vad man nu ska kalla den äldreboende,
            att det är ett väldigt konstigt regelverk. Grundprinciperna uppfylls
            alltså inte på ett riktigt sätt.
          </note>
          <note>
            I lördags talade jag med en sjuksköterska i ett äldreboende.
            Hon sade att Socialstyrelsen säkert har goda avsikter med sina
            nya regler men för henne föreföll det som att byråkraterna där
            inte har en aning om hur saker och ting fungerar i den praktiska
            verkligheten.
          </note>
          <note>
            Jag vill erinra om talesättet att vägen till ett visst varmare
            ställe är stensatt med goda avsikter. Det räcker dock inte med
            goda avsikter, utan det hela måste också anknyta till verkligheten,
            socialministern!
          </note>
          <note>
            Inom många andra områden vågar regeringen sig på att säga att
            om inte vissa villkor uppfylls är man beredd att vidta lagstiftning
            som inskränker de nuvarande myndigheternas befogenheter. Min fråga
            är om socialministern inte är beredd att överväga en lagstiftning
            så att hälso- och sjukvårdslagens grundprinciper också gäller
            i läkemedelshanteringen.
          </note>
          <note>
            Alternativet är ju att vi drastiskt ökar sjukskötersketätheten
            i äldreboendet. Är alltså socialministern som ett alternativ beredd
            att medverka till en sådan drastisk utökning av skötersketätheten?
          </note>
          <note type="speaker">
            Anf. 25 Socialminister LARS ENGQVIST (s):
          </note>
          <note>
            Fru talman! Jag tror att det är viktigt att erinra
          </note>
          <note>
            Ingvar Svensson om det alldeles grundläggande kravet när det
            gäller sjukvården, nämligen patientsäkerheten. Jag tror också
            att det är viktigt att veta att när
          </note>
          <note>
            Socialstyrelsen utarbetar sina riktlinjer bygger det på en omsorg
            om patienternas säkerhet. Det är lätt att kritisera Socialstyrelsen,
            såsom sker i den offentliga debatten nu, för en byråkratisk hållning
            i frågor om läkemedelshanteringen eller för att vara för strikt
            i delegeringsfrågor.
          </note>
          <note>
            Samtidigt är jag medveten om att vi skulle få en helt annan debatt
            ifall det visade sig att vi genom att inte vara noggranna när
            det gäller vem som ska hantera läkemedlen riskerade att få allvarliga
            olyckor i sjukvården. Jag tror att avsikten är alldeles tydlig
            från
          </note>
          <note>
            Socialstyrelsens sida genom att se till att iordningställande
            av medicin bara ska kunna ske av läkare eller sjuksköterska eller
            av receptarie eller apotekare på apoteken och att detta är det
            grundläggande för den öppna vården. Det betyder att en sjuksköterska
            mycket väl kan göra i ordning medicin för en längre tid, för en
            vecka, och sedan överlåta till annan personal att ge patienten
            medicinen. Däremot får inte en undersköterska eller ett vårdbiträde
            fördela medicinen.
          </note>
          <note>
            Detta kan tyckas vara en märklig ordning men det visar sig att
            i de flesta fall har man redan haft den ordningen. Det har inte
            varit gängse ordning att delegera till undersköterska eller annan
            vårdpersonal. På de flesta ställen tycker man att det här i varje
            fall inte har inneburit någon försämring - och kanske ingen förändring
            över huvud taget.
          </note>
          <note>
            På somliga håll har man sagt att det här innebär ökade krav på
            medicinsk kompetens och att vi får ställa ökade krav på förekomsten
            av sjuksköterskor i äldreomsorgen. Det kan mycket väl vara så
            men i så fall tycker jag att det är en konsekvens av dessa strikta
            regler som vi bör ta. Från regeringens sida har vi ett antal gånger
            påpekat att vi har ett problem med bristande medicinsk kompetens
            i äldreomsorgen.
          </note>
          <note>
            Såväl förra årets vårdkommission som det handlingsprogram som
            nu utarbetats för sjukvården tar sikte på att öka den medicinska
            kompetensen. Vi får inte låta brist på personal gå ut över patientsäkerheten
            - det är den grundläggande strävan.
          </note>
          <note>
            Jag är övertygad om att Socialstyrelsen, om det skulle visa sig
            att det här leder till en onödig byråkrati, kommer att följa utvecklingen
            och i så fall se över sitt regelverk. De regler och riktlinjer
            som nu är utfärdade är till för att garantera en god patientsäkerhet
            och det tycker jag att vi ska värna om.
          </note>
          <note>
            Sedan vill jag påpeka att det inte finns något som hindrar en
            äldre i eget eller i särskilt boende som är klar och redig att
            sköta sin egen mediciniering. Det är inte den som det handlar
            om, utan det handlar om dem som inte klarar detta och som behöver
            utbildad personal. Det är där som den ansvariga sjuksköterskan
            eller den som har ansvaret tar vid. Om Ingvar
          </note>
          <note>
            Svensson har ett särskilt boende och själv klarar medicineringen
            och att ta sina huvudvärkstabletter hindrar de nya riktlinjerna
            inte det.
          </note>
          <note type="speaker">
            Anf. 26 INGVAR SVENSSON (kd):
          </note>
          <note>
            Fru talman! Ja, patientsäkerheten är viktig men det är inte säkert
            att det som Socialstyrelsen anvisar löser problematiken. Kanske
            ska vi inte fördjupa oss i detta på detaljnivå men det finns faktiskt
            problem med de flytande medicinerna och fördelningen av dem. Detta
            har skapat stor oro ute i äldreboenden där man i och för sig kan
            ha olika rutiner för hur det här fungerar.
          </note>
          <note>
            För en patient som kan klara sig själv är det, som socialministern
            säger, inga problem men jag kan ta ett exempel hämtat från verkligheten.
            Ett vårdbiträde fick frågan om hon kunde ge en man Alvedon. Hon
            sade då att hon inte hade rätt att göra det. Nu var det så lyckligt
            att den här mannen hade sin fru där och hon var i något bättre
            kondition. Vårdbiträdet kunde överräcka Alvdonasken till frun
            som sedan kunde ge sin man den Alvedon som han behövde.
          </note>
          <note>
            Med förlov sagt är det en något idiotisk byråkrati med en sådan
            ordning. Därför tror jag att det är väldigt viktigt att följa
            frågan med mycket stor uppmärksamhet från regeringens sida och
            kanske inte alltid lita på att Socialstyrelsen har ögonen öppna
            för den praktiska verkligheten.
          </note>
          <note>
            Det är väl så, socialministern, att i valet mellan karta och
            verklighet är det verkligheten som bör gälla.
          </note>
          <note type="speaker">
            Anf. 27 Socialminister LARS ENGQVIST (s):
          </note>
          <note>
            Fru talman! Det är verkligheten som gäller. Sedan är bara frågan
            hur den verkligheten ser ut. Jag har också hört många berätta
            om sådana fall där en patient eller en vårdtagare vill ta huvudvärkspulver
            men inte klarar av det själv och den personal som finns tillgänglig
            inte har rätt att göra det. Det kan låta väldigt byråkratiskt,
            och det är det naturligtvis just i den situationen. Å andra sidan
            är också smärtstillande och rogivande medel riskfyllda, dvs. i
            den mån man samtidigt tar andra mediciner där vi inte vet vilka
            effekter de får. Det är motivet till att en medicinskt ansvarig
            sjuksköterska, som är ansvarig för läkemedelshanteringen, gör
            klart att ett visst antal piller ska tas ett visst antal gånger
            om dagen. Den medicinskt ansvariga sjuksköterskan gör i ordning
            doserna, och då kan övrig personal ta hand om det. Det är när
            man inte har förberett det på det sättet som det kan bli problem.
          </note>
          <note>
            Som sagt utgår jag från att Socialstyrelsen följer detta. Från
            många håll har det anmälts den typ av kritik som Ingvar Svensson
            här har förmedlat. Jag utgår från att Socialstyrelsen är lyhörd
            för den kritiken.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1999/2000:328 om
          </note>
          <note>
            PSA-screening
          </note>
          <note type="speaker">
            Anf. 28 Socialminister LARS ENGQVIST (s):
          </note>
          <note>
            Fru talman! Margareta Viklund har frågat mig vilka åtgärder jag
            avser vidta för att initiera hälsoupplysning och hälsokontroll
            riktad till män i riskgruppen för att få prostatacancer.
          </note>
          <note>
            Prostatacancer är bland de vanligaste cancerformerna hos män
            i Sverige. Den uppträder relativt sent i livet, ungefär tre fjärdedelar
            av alla som diagnostiseras är i åldern 70 år eller äldre. Prostatacancer
            är en långsamt växande tumör, och eftersom sjukdomen debuterar
            i ett sent skede av livet är det många som aldrig får några symtom
            av sin cancer.
          </note>
          <note>
            Prostatacancer är en vanlig sjukdom med allvarlig prognos och
            liknar bröstcancer i dessa avseenden.
          </note>
          <note>
            Man kan emellertid inte utan vidare dra slutsatser från erfarenheter
            av tidig upptäckt och behandling av bröstcancer till cancer i
            prostata.
          </note>
          <note>
            Statens beredning för utvärdering av medicinsk metodik, SBU,
            studerade år 1995 möjligheterna att införa massundersökningar
            av prostatacancer. Slutsatserna i SBU:s rapport visar på ett flertal
            faktorer som talar emot en sådan massundersökning. För att screening
            för prostatacancer ska ge önskad effekt krävs att de diagnosmetoder
            som står till buds kan avslöja behandlingskrävande tumörer innan
            dessa givit symtom och att effektiv behandling utan omfattande
            biverkningar finns tillgänglig.
          </note>
          <note>
            I dag saknas det metoder för att särskilja de tumörer i prostata
            som växer långsamt och har en god prognos från sådana som växer
            snabbt och som har en sämre prognos. Dessutom har behandling av
            tidiga tumörer i prostatakörteln väsentliga biverkningar, vilka
            avsevärt minskar patientens livskvalitet, och i vissa fall överlevnad
            efter behandling.
          </note>
          <note>
            De nya blodprovstest, s.k. PSA-test, som har utvecklats under
            senare år är förknippade med samma osäkerhet och risker. Men med
            anledning av de nya rönen har SBU nyligen tillsatt en projektgrupp
            för att utreda det vetenskapliga underlaget för en eventuell rekommendation
            om screening för tidig diagnos av prostatacancer. Enligt min uppfattning
            bör resultatet av denna studie inväntas innan några åtgärder i
            syfte att rekommendera generella hälsoundersökningar vidtas.
          </note>
          <note>
            Dessutom är det som bekant sjukvårdshuvudmännens uppgift att
            erbjuda hälso- och sjukvård av god kvalitet. När det gäller rutinmässiga
            hälsoundersökningar för vissa grupper, exempelvis sådana undersökningar
            som Margareta Viklund syftar på, står det landstingen fritt att
            avgöra om dessa rutinkontroller ska utföras.
          </note>
          <note>
            Avslutningsvis vill jag nämna att Folkhälsoinstitutet, på uppdrag
            av EU:s cancerprogram, genomfört en särskild insats för att öka
            mäns benägenhet att uppsöka hälso- och sjukvården vid misstanke
            om cancer. Folkhälsoinstitutet upprättade tillsammans med Cancerfonden
            en hemsida "Män och Cancer"
          </note>
          <note>
            med fakta och information om de vanligaste cancerformerna som
            drabbar män och vart man kan vända sig för att få diagnos och
            behandling. Utvärderingen av kampanjen visade på mycket stort
            genomslag, både i massmedier och hos den manliga delen av befolkningen.
          </note>
          <note type="speaker">
            Anf. 29 MARGARETA VIKLUND (kd):
          </note>
          <note>
            Fru talman! Först ber jag att få tacka för svaret.
          </note>
          <note>
            Den fråga som vi nu diskuterar har verkligen blivit aktuell.
            För bara något halvår sedan vad den inte alls famlyft i den massmediala
            debatten på samma sätt som den är i dag. Frågan har dessutom aktualiserats
            vid läkardagarna i Örebro i vår.
          </note>
          <note>
            Jag vet att frågan också debatterats i riksdagen tidigare, framför
            allt som svar på frågor. Och de svar jag fått på min interpellation
            är till största delen ett hopklipp av de svar som redan har givits
            tidigare. Det är ju inte särskilt upplyftande. Något nytt kan
            man tycka ändå ska finnas att säga om det här problemet, som faktiskt
            drabbar drygt 6 000 män om året. Åtminstone borde enligt min uppfattning
            en vilja till mera aktiva insatser ha speglats i svaret.
          </note>
          <note>
            Visst är frågan känslig och svår. Det är ändå ca
          </note>
          <note>
            2 300 män som årligen dör i prostatacancer, som är den vanligaste
            cancerformen bland män i Sverige.
          </note>
          <note>
            Även om sjukdomen är mest frekvent på ålderns höst, då man ändå
            måste dö av något, kan väl förhoppningsvis inte det vara en orsak
            till att inte forska och använda de förebyggande instrument som
            finns. Då tänker jag på information och s.k. screeningundersökningar
            och forskningen, som jag redan nämnt och som är eftersatt inom
            detta område.
          </note>
          <note>
            Skälet till det låga intresset för sjukdomen tycks vara, bl.a.
            att döma av experter som har uttalat sig i massmedierna, att man
            inte i onödan vill skapa oro och förstöra männens sexliv.
          </note>
          <note>
            Fru talman! Prostatacancern är lömsk, eftersom tumören ofta inte
            ger några symtom under många år men kan sprida sig till lymfkörtlar
            och olika delar av kroppen. Då blir den obotlig. Men ett enkelt
            blodprov som mäter den s.k. PSA-halten, dvs. det prostataspecifika
            antigenet, är tillräckligt för att få indikation om prostatakörteln
            har angripits av cancer. Om värdet är över det magiska strecket
            4 kan det tyda på att mannen har en tidig prostatacancer. Men
            det behöver inte vara cancer. Provet kan ge en signal om att ytterligare
            kontroller kan behövas. Den här analysen skulle man kunna göra
            t.ex. vid en årlig hälsokontroll, då man ändå brukar ta prov på
            kolesterol, järn, socker m.m.
          </note>
          <note>
            Det ligger nära till hands, som jag också säger i min interpellation,
            att dra paralleller med kvinnornas vanligaste cancersjukdomar
            i underliv och bröst. Det finns sedan många år omfattande hälsokontroller
            som mammografi och cellprovtagning för kvinnor. Informationen
            är omfattande när det gäller kvinnornas hälsoproblem. Ingen kvinna
            lär vara ovetande om vad som kan komma att drabba henne. Dessa
            hälsokontroller har varit framgångsrika enligt forskningsrapporter
            som Socialstyrelsen nyligen har presenterat.
          </note>
          <note>
            Fru talman! När det gäller mammografiundersökningarna var Kopparbergs
            län, nuvarande Dalarna, och Östergötlands län inblandade. Det
            var vetenskapligt utformade och godkända undersökningar som då
            gjordes. De stod under Socialstyrelsens regi och överinseende.
          </note>
          <note>
            Varför skulle man inte också kunna sätta i gång en försöksverksamhet
            för att bl.a. dels undersöka hur många prostatacancerfall som
            man i en screeningundersökning kan få tag i, dels undersöka hur
            framgångsrik en riktad hälsoinformation är? Jag undrar hur länge
            vi ska vänta på SBU:s utredning innan man kan sätta i gång med
            åtminstone en försöksverksamhet.
          </note>
          <note>
            Även om den främsta behandlingsmetoden är kirurgiska ingrepp
            i ett känsligt organ har den, fru talman, för de kvinnliga jämförbara
            åkommorna i kvinnornas könsorgan också varit den främsta metoden
            för att förhindra fortsatt spridning i kroppen.
          </note>
          <note type="speaker">
            Anf. 30 Socialminister LARS ENGQVIST (s):
          </note>
          <note>
            Fru talman! Det är alldeles rätt att mitt svar till
          </note>
          <note>
            Margareta Viklund i någon mån var en upprepning av tidigare svar,
            dock inte i sin helhet. Det finns en väsentlig nyhet, nämligen
            just hänvisningen till att SBU
          </note>
          <note>
            nyligen har tillsatt en grupp för att göra en ny bedömning. Förra
            gången SBU tittade på möjligheten av att genomföra screening 1995
            - det är nu snart fem år sedan - pekade man på flera faktorer
            som talade mot det och menade att det inte fanns medicinska skäl
            att göra det. Men som en följd av det nya blodprovstestet har
            man gjort den bedömningen att en ny undersökning behöver göras,
            och det har man precis nyligen inlett. Vi behöver nog inte vänta
            särskilt länge innan vi får ett besked om hur SBU ser på detta.
            Jag tycker att det är rimligt att vi avvaktar SBU:s utvärdering
            innan vi tar ställning till i vilken mån man ska gå vidare med
            större undersökningar.
          </note>
          <note type="speaker">
            Anf. 31 MARGARETA VIKLUND (kd):
          </note>
          <note>
            Fru talman! Jag tycker att det är ett glädjande besked som socialministern
            ger om att SBU har tillsatt en ny utredning. Vi får hoppas att
            den ger ett resultat som vi tycker är bra, nämligen att man vill
            gå vidare med en försöksverksamhet. Då är min fråga till socialministern
            om han kommer att ställa upp på en vetenskapligt underbyggd försöksverksamhet
            för att få tag i de prostatacancerfall som eventuellt kan finnas,
            för att kunna sätta i gång med aktiviteter och för att dessa människor
            kanske ska kunna få några extra år i livet.
          </note>
          <note>
            Man ska också kunna få en mer godartad filosofi omkring just
            dessa problem, så att man inte ska behöva sopa dem under mattan,
            som jag tycker att man har gjort alltför länge. Jag tycker att
            detta är en viktig och angelägen fråga som man måste lyfta fram
            i ljuset.
          </note>
          <note>
            Det gäller faktiskt något som är ett problem för väldigt många.
          </note>
          <note>
            Under den tid som jag har trängt in i problemet har jag fått
            många exempel på personer, bl.a. nära släktingar, som har angripits
            av detta problem och som känner en stor oro inför vad det kan
            föra med sig inför framtiden. Detta är inget enkelt problem. Det
            är ett stort samhällsproblem som jag anser att vi måste ta på
            största allvar.
          </note>
          <note>
            Min fråga är om socialministern kan tänka sig att sätta i gång
            en försöksverksamhet av samma typ som mammografiundersökningarna,
            som man provade i
          </note>
          <note>
            Kopparberg och Östergötland, när det gäller också denna åkomma.
          </note>
          <note type="speaker">
            Anf. 32 Socialminister LARS ENGQVIST (s):
          </note>
          <note>
            Fru talman! Mitt svar kan vara väldigt kort. Jag har mycket stort
            förtroende för Statens beredning för utvärdering av medicinsk
            metodik, som är det längre namnet för SBU. Deras vetenskapliga
            genomgångar spelar en stor roll för utvecklingen av svensk sjukvård.
            När man nu har bestämt sig för att tillsätta en särskild expertgrupp
            för att ta fatt i denna fråga igen väntar jag med spänning på
            vilka slutsatser man kommer att dra.
          </note>
          <note>
            Eftersom man har tillsatt denna grupp är det uppenbart så att
            man från SBU:s sida har ansett att den rekommendation som gavs
            1995, mot bakgrund av den kunskap som då fanns, inte nödvändigtvis
            är giltig i dag.
          </note>
          <note>
            Jag tycker att vi med spänning kan se fram emot vilka rekommendationer
            som kommer. Innan dess är jag inte beredd att ta ställning till
            vilka åtgärder vi ska vidta.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1999/2000:330 om antidepressiva medel
            till ungdomar
          </note>
          <note type="speaker">
            Anf. 33 Socialminister LARS ENGQVIST (s):
          </note>
          <note>
            Fru talman! Ulla-Britt Hagström har frågat mig om vilka åtgärder
            jag avser vidta för att öka medvetenheten om depressioner bland
            barn och ungdomar.
          </note>
          <note>
            Hon har också frågat mig om vilka åtgärder jag avser vidta för
            utveckling av behandling som leder till att användningen av antidepressiva
            läkemedel kan minska.
          </note>
          <note>
            Psykisk ohälsa är ett växande folkhälsoproblem.
          </note>
          <note>
            Upprepade epidemiologiska studier under 1990-talet har påvisat
            en ökning av olika former av psykisk ohälsa. Främst handlar det
            om förekomsten av känslor som nedstämdhet, trötthet, sömnstörningar,
            oro och ångest. Alarmerande är indikationerna att problem med
            psykisk ohälsa återfinns i allt lägre åldrar.
          </note>
          <note>
            Enligt en uppgift som jag inhämtat från Socialstyrelsen har den
            psykiska ohälsan främst ökat bland unga flickor.
          </note>
          <note>
            I Barnpsykiatrikommitténs slutbetänkande Det gäller livet konstateras
            att många barn och ungdomar inte får den hjälp och uppmärksamhet
            de borde få.
          </note>
          <note>
            Kommittén fann dock att den sammantagna bilden är svår att tolka
            och betonade att det inte entydigt går att utläsa att barn och
            ungdomars psykiska hälsa försämrats.
          </note>
          <note>
            Trycket på de barn- och ungdomspsykiatriska klinikerna och öppenvårdsmottagningarna
            har ökat.
          </note>
          <note>
            Detta kan tolkas som att problem med psykisk ohälsa som depressioner
            har ökat men kan även vara ett uttryck för effekter av nedskärningar
            i andra verksamheter som riktar sig till barn och ungdom. En annan
            viktig faktor är att ökade kunskaper om psykisk ohälsa bland människor
            har gett upphov till skärpt uppmärksamhet på problemen.
          </note>
          <note>
            Enligt uppgifter från Socialstyrelsen är fler ungdomar i dag
            beredda att söka hjälp vid exempelvis ungdomsmottagningar i samband
            med depressioner.
          </note>
          <note>
            Genom att söka kvalificerad hjälp får ungdomar generellt även
            en bättre diagnostisering, vilket resulterar i att en adekvat
            behandling kan ges. Det är emellertid alltid den enskilde läkaren
            som ansvarar för att antidepressiva medel endast skrivs ut i de
            fall där det är nödvändigt.
          </note>
          <note>
            Depressioner har en tendens att återkomma och utlösas av allt
            mindre påfrestningar om de inte behandlas tidigt. Det är därför
            viktigt att tidigt upptäcka och behandla depressioner. I Barnpsykiatrikommitténs
            slutbetänkande identifieras ett stort behov av att arbeta förebyggande
            med inriktning på barn och ungdomar.
          </note>
          <note>
            Beträffande olika behandlingsmetoder vid depression förekommer
            ett stort antal behandlingar där såväl läkemedel som andra biologiska
            metoder används, liksom olika psykoterapier. Statens beredning
            för medicinsk utvärdering, SBU, har initierat ett projekt där
            en systematisk och kritisk granskning kommer att göras av bl.a.
            akutbehandling och långtidsbehandling av alla slags förstämningssjukdomar.
            Behandling av barn och ungdomar med depressioner kommer att belysas
            separat i utredningen. SBU kommer att granska behandlingar där
            såväl läkemedel som psykoterapi förekommer. Utvärderingen av olika
            behandlingsmetoder vid depression är planerad att färdigställas
            under det innevarande året.
          </note>
          <note>
            En förebyggande insats är att öka skolhälsovårdens tillgänglighet
            för barn- och ungdomar, vilket bl.a. Elevvårdsutredningen föreslagit
            i sitt nyligen överlämnade betänkande. En förstärkning av skolhälsan,
            och då bl.a. av kuratorer och psykologer, skulle enligt Elevvårdsutredningen
            kunna innebära att problem bland ungdomar identifieras på ett
            tidigare stadium. Vikten av förebyggande insatser för att främja
            den psykiska hälsan bland ungdomar har även betonats i Nationella
            folkhälsokommitténs delbetänkande
          </note>
          <note>
            Hälsa på lika villkor, som överlämnades i december
          </note>
          <note>
            1999. Före sommaren ska kommittén avlämna sitt slutliga förslag
            till mål och strategier för den framtida hälsoutvecklingen.
          </note>
          <note>
            Inom Regeringskansliet pågår för närvarande arbetet med en nationell
            handlingsplan för förnyelse och utveckling av hälso- och sjukvården.
            Handlingsplanen har nära koppling till det resurstillskott om
            sammanlagt 9 miljarder kronor som ska tillföras vården och omsorgen
            under perioden 2001-2004. Ett av de områden som prioriteras både
            inom ramen för den nationella handlingsplanen och för resurstillskottet
            är psykiatrin. I det sammanhanget ingår insatser för barn och
            ungdomar. Resurstillskottet ger förutsättningar för att förstärka
            barn- och ungdomspsykiatrin.
          </note>
          <note type="speaker">
            Anf. 34 ULLA-BRITT HAGSTRÖM (kd):
          </note>
          <note>
            Fru talman! Jag vill tacka socialministern för svaret. Egentligen
            kan jag helt ställa upp på socialministerns svar. Psykisk ohälsa
            är ett växande folkhälsoproblem. Det allvarliga är att allt lägre
            åldrar drabbas. Det drabbar också unga flickor värst.
          </note>
          <note>
            Barnpsykiatrikommittén har också konstaterat att många barn och
            ungdomar inte får den hjälp och uppmärksamhet de behöver. Vi vet
            också att trycket på barn- och ungdomspsykiatriska kliniker ökat
            märkbart. Den faktor som innebär att ökade kunskaper skärper uppmärksamheten
            på problemen är positiv. Jag är helt överens med socialministern
            om att nedskärningar särskilt drabbar verksamheter som riktar
            sig till barn och ungdomar. Jag kan också ställa upp på ministerns
            resonemang om att behandlingsmetoder är viktiga, och jag kan inte
            nog understryka skolhälsovårdens betydelse.
          </note>
          <note>
            Fru talman! Det som bekymrar mig är dock att ministern väljer
            att inte kommentera samhällsutvecklingen, där också familjeproblem
            och separationer kan vara en bidragande orsak. I DN den 18 april
            fanns en artikel av Sture Korpi, Statens institutionsstyrelse,
            och Anne Hermodsson, filosofie doktor och forskare. De redovisar
            en unik undersökning med 500
          </note>
          <note>
            intervjuer bland problemungdomar på särskilda ungdomshem. Fyra
            av tio flickor berättar att de försökt ta sina liv.
          </note>
          <note>
            Det tryck som finns på ungdomar i dag när det gäller att se ut
            på ett visst sätt och vara på ett visst sätt stressar våra ungdomar.
            Även om det är en parentes kan jag säga att senaste Vecko Revyn
            var ett nakennummer. Man kan inte ens längre dölja sina skavanker.
            Det är den tidning som ungdomar väldigt gärna läser, långt ned
            i åldrarna. Den är på ett sätt livsstilsbildande. Till detta kommer
            den kroppsfixering som endast belönar smala slanka människor.
            Det finns också ett stort tryck när det gäller att kunna sortera
            det utbud av våld som visas i medierna.
          </note>
          <note>
            Vi måste få till stånd en förändring av samhällsklimatet i stort,
            så att alla kan känna att de duger.
          </note>
          <note>
            En utlösande faktor som betyder mer än vi tror är säkerligen
            den mobbning som hårdnat i samhället i dag.
          </note>
          <note>
            Fru talman! En fråga som behöver diskuteras för att vi ska kunna
            förbättra forskningen och därmed behandlingsmetoderna är tillgången
            till data.
          </note>
          <note>
            För att bedöma i vilken utsträckning aktuell förskrivning är
            rationell behövs tillgång till individbaserad data. Den svenska
            lagstiftningen tillåter inte det.
          </note>
          <note>
            Sambanden som kan diskuteras i Sverige är på gruppnivå. Därför
            har man svårt att dra säkra slutsatser. För att man ska kunna
            utvärdera på ett reliabelt sätt krävs tillgång till databaser
            om läkemedelsanvändningen på individuell nivå. Min fråga till
            socialministern är därför om denna problematik diskuteras.
          </note>
          <note>
            Jag undrar över socialministerns syn på det här. Kan vi klara
            av detta utan att tumma på den enskildes integritet? Den enskildes
            integritet måste ju vara grunden för det här. Men en effektiv
            medicinering kan vara avgörande för den unges framtid samtidigt
            som en felaktig medicinering kan vara förödande.
          </note>
          <note>
            Det finns alltså viktiga frågor som socialministern inte tog
            upp i svaret.
          </note>
          <note type="speaker">
            Anf. 35 Socialminister LARS ENGQVIST (s):
          </note>
          <note>
            Fru talman! Det är alltid roligt att svara på Ulla-
          </note>
          <note>
            Britt Hagströms frågor. De handlar nämligen ganska snart om mera
            allmänmänskliga problem eller allmänna samhällsproblem.
          </note>
          <note>
            Jag är inte säker på att vi är överens om samhällsbeskrivningen
            och om vad det är för sorts problem som vi politiskt, ekonomiskt
            och kulturellt brottas med. Däremot är vi alldeles uppenbart överens
            om den stora risken med den samhällsutveckling som vi står inför,
            nämligen att vi håller på att medikalisera sociala eller kulturella
            problem. Dvs. att vi möter de problem som borde diskuteras i andra
            termer än rent medicinska med medicinska och framför allt psykiatriska
            eller psykologiska insatser. Vi försöker alltså nästan uteslutande
            finna problem hos individen, och vi skuldbelägger individen för
            att han eller hon inte lever upp till de krav som han eller hon
            uppfattar att omvärlden ställer. Detta är ett stort problem i
            det moderna samhället som vi har anledning att diskutera.
          </note>
          <note>
            Det är nämligen inte alldeles säkert att det är hos individen
            som vi ska hitta problemet. Det kan vara den omgivande kulturen
            eller föreställningarna och idévärlden som är problemet.
          </note>
          <note>
            I det här avseendet har vi en gemensam uppgift att ta oss an,
            nämligen att försöka föra en diskussion om sjukvård, vård, medicinering
            och hela den medicinska utvecklingen i relation till de krav som
            vi ställer på individen. Jag tror att detta är ett stort samhällsproblem,
            och jag tror att det som diskuterades vid en särskild konferens
            i går som handlade om läkemedelskonsumtion just har en sådan dimension.
            Väldigt många av de moderna läkemedlen hjälper oss att komma över,
            lindra eller bota sjukdomar. Men det finns ju en risk att läkemedelsutvecklingen
            också är en följd av att vi just håller på att medikalisera vår
            tillvaro, att vi finner bot och lindring genom medicin i stället
            för genom att förändra vår tillvaro.
          </note>
          <note>
            Sedan var det frågan om individbaserad data. Det är ett svårt
            problem. Det är klart att vi å ena sidan vill ha en rationell
            läkemedelshantering. Vi vill också se till att de människor som
            vi kommer i kontakt med i vården lätt ska kunna veta vilka mediciner
            vi har använt tidigare, vilka mediciner vi använder och hur de
            står i förhållande till varandra. Men å andra sidan vill jag ju
            inte att uppgifter om mig som patient ska spridas i det svenska
            sjukvårdssystemet och vara tillgängliga för alltför många. Det
            är en svår avvägning. Jag tror inte att vi har hittat den perfekta
            avvägningen i det system som vi har i dag. Jag tror att vi har
            anledning att ytterligare fundera över hur man i alla fall inom
            slutna sjukvårdssystem, inom en sjukvårdsenhet, ska kunna få en
            bättre journalföring och bättre kunskap om de olika patienternas
            medicinering. Men det är en fråga som vi får återkomma till.
          </note>
          <note type="speaker">
            Anf. 36 ULLA-BRITT HAGSTRÖM (kd):
          </note>
          <note>
            Fru talman! Det är inte så konstigt att man hamnar i en diskussion
            om samhällets problem i stort när man i 30 år har levt i skolan,
            mött grupper från hela samhället och sett de möjligheter som finns
            och vad som kan leda till att barn mår illa.
          </note>
          <note>
            Enligt svensk forskning tror man faktiskt att var tjugonde av
            alla barn och ungdomar i Sverige lider av depression. Kunskapen
            hos föräldrar och andra vuxna är fortfarande låg i den här frågan.
            Därför är det otroligt viktigt att kommun och landsting samverkar
            för att hjälpa barn och ungdomar som t.ex. hamnar i depression
            och att frågan uppmärksammas betydligt mer på nationell nivå.
            Jag har sett siffror som visar att det under 1990-talet har skett
            en trefaldig ökning av försäljningen av sömnmedel mot recept till
            kvinnor i åldersgruppen 15-24 år. För män i samma ålder har det
            skett en fördubbling. När det gäller antidepressiva medel är ökningen
            tiofaldig i denna åldersgrupp för båda könen. En förklaring är
            givetvis att det är nya och bättre mediciner, att de utvecklas.
            Det är mycket positivt. Men den negativa utvecklingen när det
            gäller folkhälsoproblemen är mycket bekymmersam, och medvetenheten
            om de här problemen är fortfarande låg.
          </note>
          <note>
            Jag läste i Läkartidningen, nr 16 år 2000, en debattartikel från
            Huddinge Sjukhus. Man menade att det i Sverige i stora delar av
            läkarkåren ännu finns en bristande förståelse för nödvändigheten
            av att den värdefulla, kostsamma och potentiellt riskfyllda förskrivningen
            av läkemedel måste kunna utvärderas på ett reliabelt sätt. All
            behandling med läkemedel måste alltid innebära att potentiella
            risker vägs mot den nytta som är möjlig.
          </note>
          <note>
            I samma debattartikel redovisas en undersökning av oselekterade
            suicidförsök i åldrarna 15-29 år.
          </note>
          <note>
            64 % angav att de led av något depressivt syndrom.
          </note>
          <note>
            Fru talman! Vi är ju överens om medikaliseringen och om att introduktionen
            av nya läkemedel accelererar. Då måste ju biverkningarna på något
            sätt kunna identifieras snabbare och med större säkerhet. Jag
            tror att det i framtiden kommer att bli mycket diskussioner om
            läkemedel. Inte minst den ekonomiska delen kommer att bli klart
            överskuggande i debatten på grund av landstingens ekonomiska åtaganden.
            Det kommer också att leda till att marknadsföringen av dem som
            vill sälja medicinerna ökar, och larmrapporterna kommer att fortsätta
            att dugga tätt. Förhoppningsvis kommer också den etiska diskussionen
            att intensifieras.
          </note>
          <note>
            Fru talman! Jag undrar vad socialministern avser att göra för
            att öka medvetenheten om att vart tjugonde barn i Sverige tycks
            lida av depression. Det är alltså minst ett barn i en barngrupp
            i skolan.
          </note>
          <note>
            Det fanns en artikel i Svenska Dagbladet den
          </note>
          <note>
            29 mars om livsstil. Där sade Anne-Liis von Knorring, professor
            i barn- och ungdomspsykiatri, att deprimerade barn utifrån sett
            inte verkar så dystra, gråtmilda eller långsamma i tal och rörelser
            som deprimerade vuxna. Det går alltså längre tid innan depressionen
            upptäcks. Eftersom jag har arbetat i skolan så många år undrar
            jag hur många barn jag har missat. Hur många har jag inte sett?
            Det handlar då om barn som har lidit extra på grund av att jag
            har saknat medvetenhet. Där tror jag att vi har en viktig grupp.
            Ministern har ju också pekat på den nya utredningen för skolhälsovården,
            som jag ser framemot väldigt mycket.
          </note>
          <note type="speaker">
            Anf. 37 Socialminister LARS ENGQVIST (s):
          </note>
          <note>
            Fru talman! Man kanske ska vara lite försiktig med att så snabbt
            ta till sig uppgifter om att 20 % av ungdomarna skulle lida av
            depression. Alltihop handlar naturligtvis om i vilken mån vi vill
            beskriva ett samhälleligt problem i medicinska termer eller såsom
            brister i skolans sätt att arbeta. Det kan handla om en bristande
            möjlighet för eleverna att finna fungerande sociala gemenskaper
            och om en frustration över tillvaron på olika sätt.
          </note>
          <note>
            Jag vill erinra mig att när jag var ung var en naturlig reaktion
            mot brister i skolan eller på fritiden att vi försökte göra någonting
            åt dem genom skolföreningar eller genom eget politiskt eller socialt
            arbete.
          </note>
          <note>
            Jag tror att vi i större utsträckning måste uppmana unga människor
            likaväl som andra medborgare att faktiskt göra någonting åt sin
            sociala eller kulturella situation och inte acceptera att man
            så fort man känner frustration över sin tillvaro på det ena eller
            det andra sättet ska bli föremål för medicinsk behandling.
          </note>
          <note>
            Det utesluter dock inte att det faktiskt finns ett alldeles för
            stort antal ungdomar som också med mycket strikta krav på medicinska
            indikationer lider av depression och har problem. Det gäller att
            de får adekvat vård och att de får hjälp. Det är därför som vi
            måste se till att psykiatrin utvecklas och framför allt att den
            delen av psykiatrin som vänder sig till barn och ungdomar får
            de resurser som behövs.
          </note>
          <note>
            Å ena sidan bör man vara en smula försiktig när det gäller att
            beskriva hur många ungdomar som faktiskt har depression i en allvarlig
            mening.
          </note>
          <note>
            Å andra sidan bör man se till att barn- och ungdomspsykiatrin
            ger stöd till de barn och ungdomar som behöver hjälp.
          </note>
          <note type="speaker">
            Anf. 38 ULLA-BRITT HAGSTRÖM (kd):
          </note>
          <note>
            Fru talman! Det är inte jag som har konstaterat att det handlar
            om 20 %. Jag lyfte fram olika artiklar om detta och om de bekymmer
            som finns. Jag ser detta som mycket allvarligt och vill att vi
            från nationellt håll ska ta tag i det väldigt snabbt. Jag tror
            på att öka medvetenheten. Jag vet att många ideella organisationer
            - idrottsrörelse, kyrkor, frikyrkor - gör otroliga insatser som
            hjälper ungdomar mycket och sparar väldigt mycket åt samhället.
          </note>
          <note>
            Men jag ser också att vi 1998 köpte in mediciner för närmare
            21 miljarder. Läkemedelsbranschen är på väg att bli Sveriges största
            exportbransch. Då måste vi ju öka medvetenheten. Ska vi följa
            med i den här utvecklingen? Ska vi låta medikaliseringen ta över
            eller ska vi stanna upp?
          </note>
          <note>
            Jag läste också tidningen Accent från IOGT/NTO, nr 2 som kom
            i mars, och den ger faktiskt en skrämmande läsning om unga människor
            som fastnar i beroende. Det är väl det vi vill hjälpa ungdomar
            ifrån.
          </note>
          <note>
            Det behövs en större samordning av vård- och behandlingsprogram
            så att man kan diskutera och förbättra kvaliteten.
          </note>
          <note>
            Sedan gjorde Gunnar Bergendal, Apoteket AB, en undersökning av
            förskrivningen av antidepressiva läkemedel. Undersökningen visar
            att förskrivningen av antidepressiva medel till kvinnor 15-19
            år var 3,8 i genomsnittlig dygnsdos per tusen invånare 1997. År
          </note>
          <note>
            1998 hade den ökat till 5,57 och år 1999 till 7,07. Det är en
            ganska skrämmande redovisning från Apoteksbolaget.
          </note>
          <note>
            En annan redovisning visar att den totala förskrivningen av antidepressiva
            medel ökat kraftigt under
          </note>
          <note>
            90-talet, men att förskrivningen av benzodiacepiner minskat under
            denna period. Det finns ju olika redovisningar. Men problemet
            är allvarligt.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1999/2000:332 om överklagning av
            hjälpmedelsbeslut
          </note>
          <note type="speaker">
            Anf. 39 Socialminister LARS ENGQVIST (s):
          </note>
          <note>
            Fru talman! Marietta de Pourbaix-Lundin har frågat mig om regeringen
            avser att föreslå förtydliganden i berörd lagstiftning, så att
            hjälpmedelsbeslut ska kunna överklagas.
          </note>
          <note>
            Den situation som Marietta de Pourbaix-Lundin beskriver i interpellationen
            har funnits alltsedan den personliga assistansen infördes som
            en rättighet enligt
          </note>
          <note>
            LSS. Det kan ibland vara svårt att klart avgränsa ansvarsfördelningen
            mellan olika huvudmän när det gäller vad som är arbetshjälpmedel
            respektive personliga hjälpmedel, eftersom hjälpmedelsverksamheten
            omfattar så många olika områden.
          </note>
          <note>
            1989 års handikapputredning prövade frågan om en rättighets-
            eller skyldighetslagstiftning på hjälpmedelsområdet. Utredningen
            pekade bl.a. på svårigheterna att avgränsa vilka hjälpmedel som
            skulle omfattas av en rättighetslagstiftning och att det skulle
            krävas en förteckning över alla de hjälpmedel som skulle ingå.
          </note>
          <note>
            Erfarenheterna från tidigare användning av hjälpmedelsförteckningar
            visar att de riskerar att hämma förskrivningen av nya produkter.
            Handikapputredningen konstaterade att en rättighetslagstiftning
            skulle omfatta närmare en halv miljon människor. Eftersom ekonomin
            ännu inte möjliggör en volymökning av både de stora gruppernas
            önskemål om fler och bättre hjälpmedel och en satsning på mindre
            och eftersatta grupper, riskerar en rättighetslagstiftning med
            möjligheter att överklaga beslut också att konservera ojämnheter
            mellan olika gruppers tillgång till hjälpmedel. Med hänsyn till
            de beskrivna riskerna valde därför den dåvarande regeringen i
            stället att göra ett förtydligande i hälso- och sjukvårdslagen
            i samband med handikappreformen 1994.
          </note>
          <note>
            I samband med förtydligandet i hälso- och sjukvårdslagen gjordes
            ett försök till definition av hjälpmedel för den dagliga livsföringen
            samt hjälpmedel för vård och behandling. Som exempel på hjälpmedel
            för den dagliga livsföringen nämns i propositionen
          </note>
          <note>
            (1992/93:159) Om stöd och service till vissa funktionshindrade
            bl.a. hjälpmedel för att kunna tillgodose grundläggande behov
            som att klä sig, äta eller sköta sin hygien samt kunna förflytta
            sig. Detta ska enligt propositionen gälla oavsett om den enskilde
            själv eller med hjälp av någon annan ska utföra uppgiften. Som
            hjälpmedel för vård och behandling nämns bl.a. medicinsktekniska
            produkter samt hjälpmedel som kompenserar förlust av en kroppsdel
            eller kroppsfunktion som t.ex. proteser och ortoser.
          </note>
          <note>
            Bra hjälpmedel är för många en förutsättning för ett oberoende
            liv. Hjälpmedlen underlättar det dagliga livet och ökar tillgängligheten
            till omgivningen. Det är därför en skyldighet för samhället att
            tillhandahålla dem som har behov väl fungerande och individuellt
            anpassade hjälpmedel, även om hjälpmedlen inte är en överklagningsbar
            rättighet.
          </note>
          <note>
            Kostnader för hjälpmedel ingår inte i den statliga assistansersättningen
            vare sig det gäller personliga hjälpmedel eller arbetshjälpmedel.
          </note>
          <note>
            Kommunerna och landstingen har genom Svenska
          </note>
          <note>
            Kommunförbundet och Landstingsförbundet försökt att enas om ett
            gemensamt synsätt på ansvaret för hjälpmedel till personer med
            personlig assistans utifrån de definitioner som gjordes i propositionen.
          </note>
          <note>
            Deras ståndpunkt presenterades i skriften Hjälpmedelsansvarets
            fördelning mellan landsting och kommuner. De anser att om den
            enskilde till följd av ett funktionshinder är i behov av en lyft
            i sin bostad som används av personalen eller en individuellt anpassad
            rullstol som körs av personal ska dessa betraktas som individuella
            hjälpmedel. Arbetsgivarens ansvar bör endast avse sådan utrustning
            som behövs för att förebygga ohälsa bland personalen.
          </note>
          <note>
            Regeringen avser för närvarande inte att göra några nya förändringar
            i hälso- och sjukvårdslagen, utan förutsätter att landstingen
            och kommunerna följer den överenskommelse de gjort om ansvarsfördelningen.
          </note>
          <note>
            Regeringen har dock i propositionen (1999/2000:79)
          </note>
          <note>
            Från patient till medborgare - en nationell handlingsplan för
            handikappolitiken aviserat att en särskild utredare bör se över
            hjälpmedelssituationen för studerande med funktionshinder. Jag
            kommer att följa utvecklingen på övriga områden inom hjälpmedelsverksamheten
            och om det finns skäl återkomma i frågan.
          </note>
          <note type="speaker">
            Anf. 40 MARIETTA DE POURBAIX-LUNDIN (m):
          </note>
          <note>
            Fru talman! Jag får tacka socialministern för svaret, i alla
            fall på min andra fråga. Svar på min första fråga tycker jag inte
            att jag över huvud taget har fått.
          </note>
          <note>
            Men det kanske jag kommer att få under den debatt vi ska ha.
          </note>
          <note>
            Jag har tagit upp de här frågorna eftersom jag besökte ett kooperativ
            som driver personlig assistans.
          </note>
          <note>
            Jag fick då höra om fler hårresande fall, där personer som haft
            personlig assistans via kommunen och sedan valt en alternativ
            arbetsgivare för den personliga assistansen har blivit fråntagna
            hjälpmedel som de redan hade. Man har kommit hem till en person
            och hämtat rullstolen i samma stund som den funktionshindrade
            valde en annan arbetsgivare än kommunen.
          </note>
          <note>
            Det är det ena exemplet.
          </note>
          <note>
            Det andra exemplet är en flicka som bor i Boden.
          </note>
          <note>
            Hon skulle flytta till en egen lägenhet och ha personlig assistans
            via ett alternativ, dvs. inte via kommunen. Hon kan inte flytta
            dit, för man vägrar installera en lyft i lägenheten med hänvisning
            till att hon har en alternativ arbetsgivare och då ska denna alternativa
            arbetsgivare stå för hjälpmedlen enligt LSS och
          </note>
          <note>
            LASS.
          </note>
          <note>
            Där hoppas jag att socialministern och jag är överens. Det är
            det enda svaret på min första fråga, att kostnaden för hjälpmedel
            inte ingår i den statliga assistansersättningen. Ändå försöker
            dessa kommuner och landsting tvinga alternativen att betala hjälpmedlen
            med de pengarna. Jag hoppas att socialministern klart tar avstånd
            från detta.
          </note>
          <note>
            Min fråga till socialministern är egentligen om socialministern
            tycker att det är riktigt att i Sverige år
          </note>
          <note>
            2000 komma hem till en funktionshindrad och hämta rullstolen
            eller att man gör så att en ung människa som vill flytta hemifrån
            till egen lägenhet inte kan göra det, därför att hon inte får
            en lyft installerad i lägenheten bara för att hon har valt en
            annan arbetsgivare än kommunen, vilket man har rätt till enligt
          </note>
          <note>
            LSS och LASS.
          </note>
          <note>
            Om inte socialministern anser att det här är riktigt, och socialministern
            har trots allt det yttersta ansvaret, vad avser socialministern
            att göra åt det? Det var egentligen vad min första fråga handlade
            om. Jag formulerade den på det här sättet: "Avser regeringen vidta
            några åtgärder för att undvika att funktionshindrade på beskrivet
            sätt blir fråntagna sina hjälpmedel eller nekade behövliga hjälpmedel?"
          </note>
          <note>
            På den frågan har socialministern verkligen undvikit att svara.
            Men jag hoppas att jag får ett besked nu om vad socialministern
            avser att göra för att det inte ska bli så här.
          </note>
          <note>
            Jag har försökt hitta lagstiftning, men det finns inget lagligt
            stöd för att kommuner och landsting får göra på det här sättet.
            Ändå gör man det, inte bara på ett ställe i Sverige, utan det
            sker på flera ställen.
          </note>
          <note>
            Det är där jag kommer till min andra fråga. Dessa människor är
            utlämnade, de kan inte göra någonting och de kan inte överklaga
            beslutet. Svaret på den andra frågan har socialministern utvecklat
            väl. Den behöver jag inte gå in på mer. Detta hade aldrig behövt
            uppkomma om inte vissa kommuner och vissa landsting hade satt
            funktionshindrade i situationen att bli fråntagna hjälpmedel eller
            nekade hjälpmedel.
          </note>
          <note>
            Vad avser socialministern att göra mot de kommuner och landsting
            som beter sig på det sättet mot enskilda individer som blir helt
            utlämnade?
          </note>
          <note type="speaker">
            Anf. 41 Socialminister LARS ENGQVIST (s):
          </note>
          <note>
            Fru talman! Det skulle inte skada om vi försöker hålla oss till
            den problemställning som faktiskt är giltig. Det är inte så att
            någon beslutar om att inte ställa upp med hjälpmedel på grund
            av ett byte av arbetsgivare. Problemet är - som beskrevs en gång
            tiden i den borgerliga propositionen om assistansersättningen
            - att arbetsgivaren ska stå för de tekniska hjälpmedel som handlar
            om att underlätta för den anställda personalen, medan huvudmannen
            - kommunen eller landstinget - ska stå för de hjälpmedel som hjälper
            den funktionshindrade att leva ett värdigt liv. Det är fråga om
            en svår gränsdragning. Vad ska arbetsgivaren stå för, och vad
            ska betraktas som personliga hjälpmedel?
          </note>
          <note>
            För att reda upp detta har Kommunförbundet och
          </note>
          <note>
            Landstingsförbundet gjort en överenskommelse med en rekommendation.
            Där föreslås att kommuner och landsting ska följa följande regel.
            Om den enskilde till följd av ett funktionshinder är i behov av
            en anpassad säng eller lyft i sin bostad bör detta kunna betraktas
            som ett hjälpmedel i den dagliga livsföringen även om de också
            används av personalen. En individuellt anpassad rullstol som körs
            av vårdare eller personal bör betraktas som ett individuellt hjälpmedel
            och inte som en arbetsteknisk utrustning. Alltså ska man ha det.
            Arbetsgivarens ansvar avser endast sådan arbetsteknisk utrustning
            som krävs för att förebygga och förhindra ohälsa och olycksfall
            bland personalen.
          </note>
          <note>
            Problemet har handlat om vad som är arbetsgivarens ansvar och
            vad som ska betraktas som hjälpmedel för personlig livsföring.
            Det har inte ett dugg att göra med vem som sedan är arbetsgivare.
            Antingen står kommunen för arbetsgivarens ansvar eller någon annan
            arbetsgivare.
          </note>
          <note>
            Nu har Kommunförbundet och Landstingsförbundet kommit överens
            om rekommendationen, som innebär att man drar en mycket skarp
            gräns när det gäller vad som är arbetstekniska redskap. Det betyder
            att de problem som har skildrats inte skulle behöva uppkomma.
            Man ska naturligtvis ha rätt att behålla hjälpmedlen oavsett vem
            som är arbetsgivare. Följer landstingen och kommunerna rekommendationen
            dyker problemet inte upp.
          </note>
          <note type="speaker">
            Anf. 42 MARIETTA DE POURBAIX-LUNDIN (m):
          </note>
          <note>
            Fru talman! Uppenbarligen följer de kommuner och landsting jag
            pratar om inte denna rekommendation. För de personer som detta
            gäller - jag har själv träffat en av dem - har man inte kunnat
            säga att hjälpmedlet är till för personalen utan för den enskilde.
            Det är inte meningen att den funktionshindrade ska hasa sig fram
            på golvet. Man behöver faktiskt en rullstol för att ta sig fram,
            även om man inte kan köra den själv. Hur ska man ta sig från rullstolen
            till sängen eller toaletten? Då behöver man naturligtvis en lyft,
            även om man inte kan trycka på knappen själv. I
          </note>
          <note>
            de fall jag har tagit upp har det inte varit fråga om arbetshjälpmedel
            för personalen utan individuella hjälpmedel. Ändå beter sig de
            berörda kommunerna och landstingen på det sättet. Då blir den
            enskilde helt ställd eftersom det inte går att överklaga.
          </note>
          <note>
            Detta är nästa fråga: Hur gör den enskilde? Vilket råd ger socialministern
            till de berörda, som t.ex. har blivit fråntagen rullstolen? En
            ung flicka kan inte flytta hemifrån eftersom man vägrar att installera
            en lyft i den lägenhet hon ska flytta in i den 1 juli i år.
          </note>
          <note>
            Vilket råd ger socialministern? Det hjälper inte med någon tjusig
            överenskommelse mellan Landstingsförbundet och Kommunförbundet
            om berörda kommuner och landsting totalt struntar i detta. Socialministern
            har ändå yttersta ansvaret. Är det något glapp i vår lagstiftning?
            Jag tror inte att någon i kammaren har avsett att det ska bli
            så, ändå blir det så. Kommuner och landsting kör ett Svarte Petter-spel
            med de enskilda. Så kan det inte få fortsätta.
          </note>
          <note>
            När jag fick höra talas om detta blev jag oerhört upprörd. Jag
            trodde inte att det var sant att det kunde hända i Sverige år
            2000 - ändå gör det det.
          </note>
          <note>
            Socialministern måste tala om vad socialministern avser att göra
            för att det inte ska fortsätta så. Berörda kommuner och landsting
            är s-kommuner och slandsting. Det är socialministerns eget folk
            som sitter i majoritet där. Jag är snäll och nämner inte direkt
            vilka det är fråga om. Jag skulle kunna peka ut dem, men jag gör
            det inte. Socialministern har ett stort ansvar att göra någonting,
            så att det inte fortsätter så.
          </note>
          <note>
            Ett alternativ hade varit att kunna överklaga för att få sin
            rätt. Jag förstår att det är mer komplicerat. Något måste göras.
            Jag väntar på att socialministern ger mig ett litet bättre svar
            än att hänvisa mig till en överenskommelse mellan Kommunförbundet
            och Landstingsförbundet. Det hjälper inte de enskilda ett förbaskat
            dugg.
          </note>
          <note type="speaker">
            Anf. 43 Socialminister LARS ENGQVIST (s):
          </note>
          <note>
            Fru talman! Frågeställningen är grundad på något slags politisk
            föreställning om att socialdemokrater är onda politiker och borgerliga
            goda politiker.
          </note>
          <note>
            Jag skulle vilja överraska med följande besked.
          </note>
          <note>
            Det var den borgerliga regeringen som bestämde sig för att inte
            göra frågan överklagningsbar. Man hänvisade till Handikapputredningen
            och tidigare diskussioner och sade att det inte är rimligt att
            just hjälpmedelsersättningen blir överklagningsbar. Det går inte
            att hantera, och det blir ett svårt system. Alltså bestämde man
            sig för att göra detta till en skyldighet för kommunerna och landstingen.
          </note>
          <note>
            Problemställningen beskrevs redan då som att man måste skilja
            på vad som är redskap som är till för personalen i vården och
            de hjälpmedel som är till för den enskilde.
          </note>
          <note>
            På socialdemokratiskt initiativ i Landstingsförbundet och Kommunförbundet
            har man gjort en överenskommelse om hur man ska hantera detta
            med hjälp av en rekommendation till kommunerna. Det är socialdemokraternas
            ansvar. Nu gäller det att se till att kommunerna lever efter denna
            rekommendation.
          </note>
          <note>
            Jag skulle kunna räkna upp många exempel på hur borgerliga kommuner
            missköter sig. Ansvaret nu är att se till att få ett regelverk
            som är begripligt och går att följa. Kommunerna ska nu veta vad
            som gäller.
          </note>
          <note>
            Den överenskommelse som är tecknad mellan Kommunförbundet och
            Landstingsförbundet och som nu går ut som en rekommendation till
            kommunerna kommer att klara upp problemen. Vi kan väl se till
            att inte skapa misstämning mellan de olika politiska partierna.
            Nu vet vi vad som gäller, och nu ska vi se till att få ut kunskapen.
          </note>
          <note type="speaker">
            Anf. 44 MARIETTA DE POURBAIX-LUNDIN (m):
          </note>
          <note>
            Fru talman! Min misstänksamhet kommer av att man på olika sätt
            har försökt att försvåra för alternativ inom ramen för den personliga
            assistansen. Det har socialdemokraterna gjort. Då blir jag misstänksam
            om att detta är ytterligare ett sätt att svälta ut dem.
          </note>
          <note>
            Vem vill välja en alternativ arbetsgivare än kommunen om man
            vet att man inte får hjälpmedel - därav min misstänksamhet? När
            jag såg vilka kommuner och landsting som var berörda kom, socialministern,
            min misstänksamhet.
          </note>
          <note>
            Om Socialdemokraterna har velat ändra och göra frågan om hjälpmedel
            överklagningsbar har socialdemokraterna haft sex år på sig att
            lägga fram ett sådant lagförslag. Vi har sedan 1995 föreslagit
            i våra motioner en hjälpmedelsgaranti som skulle garantera hjälpmedel.
            Det är ett steg på vägen.
          </note>
          <note>
            Nu tycker jag, precis som socialministern, att vi ska göra allt
            för att se till att kommuner och landsting följer detta. Det är
            fråga om de lagar vi har stiftat i riksdagen räcker för den enskilde
            så att inte rullstolen hämtas eller en lyft i lägenheten vägras.
            Är socialministern helt övertygad om att överenskommelsen räcker
            mellan Kommunförbundet och Landstingsförbundet? Jag är, tyvärr,
            inte övertygad om det. De fallen jag tar upp har hänt just nu.
            De pågår just nu.
          </note>
          <note>
            Jag har inte tagit upp några gamla fall.
          </note>
          <note>
            Socialministern har sagt att han ska noga följa hjälpmedelssituationen
            i övrigt framöver och noga överväga för att se om det behöver
            göras något ytterligare i riksdagen så att enskilda inte kommer
            i kläm.
          </note>
          <note>
            Vi är alla företrädare för de enskilda. Jag antar att även socialministern
            har blivit upprörd när han läser om sådana saker - ett Svarte
            Petter-spel med enskilda medborgare för att komma ifrån kostnader.
            Det är medborgare som vi ändå alla tycker ska ha rätt till all
            hjälp de kan få.
          </note>
          <note type="speaker">
            Anf. 45 Socialminister LARS ENGQVIST (s):
          </note>
          <note>
            Fru talman! Jag tycker inte att det är så svårt att förstå upprördheten
            över en sådan situation som Marietta de Pourbaix-Lundin beskriver.
            Om man blir fråntagen ett hjälpmedel som man har vant sig att
            leva med är det naturligtvis orimligt. Men min uppgift är inte
            att diskutera enskilda fall utan att diskutera principerna.
          </note>
          <note>
            Den problemställning som jag däremot kan ha respekt för är just
            gränsdragningen mellan vad som är ett arbetsgivaransvar och vad
            som är hjälpmedelsstöd.
          </note>
          <note>
            Det glädjande är att Kommunförbundet och Landstingsförbundet
            nu snävar in detta till att handla om sådana hjälpmedel som strikt
            kan motiveras av arbetsmiljöskäl för att skydda personalen. Det
            betyder att väldigt mycket av det som vi har diskuterat kommer
            att definieras såsom hjälpmedel för den enskildes livsföring.
          </note>
          <note>
            Om man nu följer det här ska dessa problem inte uppstå. Det är
            då viktigt att markera att detta gäller oavsett vem som är arbetsgivare.
            Oavsett om man använder kommunala eller privata arbetsgivare ska
            de ställa upp med hjälpmedel. Om vi följer den här rekommendationen
            bör vi, enligt min bedömning, kunna lösa de här problemen.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1999/2000:347 om narkotika
          </note>
          <note type="speaker">
            Anf. 46 Socialminister LARS ENGQVIST (s):
          </note>
          <note>
            Fru talman! Maud Ekendahl har frågat om jag avser att med min
            danske kollega ta upp frågan om förskrivning av heroin till heroinmissbrukare
            i Danmark. Anledningen till frågan är de uttalanden som gjorts
            om att denna fråga ska behandlas av det danska folketinget, vilket
            påstås gett upphov till särskild oro i främst Skåne.
          </note>
          <note>
            Denna fråga vann ej gehör i en första instans i det aktuella
            danska utskottet. Det förefaller osannolikt att frågan ens kommer
            att behandlas i danska folketinget.
          </note>
          <note>
            Min danske kollega är inte positiv till frågan. Vidare har FN
            uttalat sig mycket kritiskt mot de heroinförskrivningsförsök som
            i dag pågår, där man menar att de aktuella länderna bryter mot
            lydelsen i FN:s konventioner om narkotika.
          </note>
          <note>
            De länder som bedriver försöksverksamhet med förskrivning av
            heroin gör detta som ett led i en forskningsverksamhet. Det finns
            ingen möjlighet att sådan verksamhet kan "exporteras" till Sverige.
            Vidare framgår av artikel 152 i Amsterdamfördraget, som talar
            om åtgärder på narkotikaområdet, att gemenskapens insatser endast
            ska komplettera medlemsstaternas och fullt ut respektera medlemsstaternas
            eget ansvar för organiserandet av insatser mot narkotikamissbruk.
          </note>
          <note type="speaker">
            Anf. 47 MAUD EKENDAHL (m):
          </note>
          <note>
            Fru talman! Jag vill börja med att tacka socialministern för
            svaret på min interpellation. Det var ett mycket glädjande besked
            att få ta emot här i kammaren. Det är inte så ofta som vi i oppositionen
            får ta del av bra svar.
          </note>
          <note>
            Anledningen till min interpellation är att jag deltog i en större
            narkotikadebatt i Köpenhamn den 27
          </note>
          <note>
            september förra året. Den arrangerades av Norden mot narkotika,
            där bl.a. Danmarks hälsominister
          </note>
          <note>
            Carsten Koch deltog. Under debatten framkom det klart och tydligt
            hur positiv hälsoministern var till ett eventuellt kommande heroinprojekt
            i Danmark.
          </note>
          <note>
            I höstas var halva justitieutskottet på en studieresa till Schweiz,
            och vi var i staden Bern och studerade heroinprojekt på närmare
            håll. Jag kan informera socialministern om att vi samtliga från
            respektive partier tog helt avstånd från de projekt som pågår
            i
          </note>
          <note>
            Schweiz.
          </note>
          <note>
            Såvitt jag förstår av svaret här i dag har inte socialministern
            några som helst tankar på att över huvud taget lägga fram förslag
            om heroinprojekt i Sverige.
          </note>
          <note>
            Vidare erhöll jag information om en skrivelse som under april
            månad gick ut från SMD-gruppen, Regional samverkan mot droger.
            Skrivelsen var undertecknad av representanter från Kristianstads
            kommun,
          </note>
          <note>
            Bromölla kommun och Östra Göinge kommun samt
          </note>
          <note>
            Föräldraföreningen mot narkotika i Kristianstad. Det var den
            här gruppen som skickade skrivelsen till socialministern, eftersom
            de var väldigt oroliga för hur den här debatten skulle komma till
            stånd i folketinget. Flera av dem var med på den debatt som jag
            satt med vid i höstas och där hälsoministern var så positiv.
          </note>
          <note>
            Det är inte att undra på att de som bor i Skåne känner så, med
            tanke på att Danmark har vissa liberaliseringstankar. Det blir
            som ett gissel för många föräldrar som bor i Skåne och som är
            oroliga för sina barn genom närheten över Sundet.
          </note>
          <note>
            Jag hoppas nu att SMD-gruppen har fått samma positiva svar som
            jag har fått här i dag.
          </note>
          <note>
            Nu undrar jag om socialministern och hans motsvarigheter i de
            nordiska länderna har diskuterat någon gemensam policy vad gäller
            narkotikafrågor. Jag tänker närmast på om ni har något forum där
            nordiskt samarbete i de här frågorna kommer fram.
          </note>
          <note type="speaker">
            Anf. 48 Socialminister LARS ENGQVIST (s):
          </note>
          <note>
            Fru talman! Det överraskar mig en smula att min förre danske
            kollega Carsten Koch skulle vara positiv. Jag hade möjlighet att
            diskutera både alkoholfrågan och narkotikafrågan med honom, och
            jag fick då ett intryck av att han i likhet med mig företräder
            en mycket restriktiv hållning. Men jag blir naturligtvis lite
            osäker när jag hör denna skildring.
          </note>
          <note>
            Dock är Carsten Koch inte längre socialminister.
          </note>
          <note>
            Den som jag har haft kontakt med är den nye danske socialministern,
            som inte har några ambitioner över huvud taget att föreslå något
            heroinförskrivningsförsök.
          </note>
          <note>
            Jag tror att det är rätt viktigt att markera detta, därför att
            i den allmänna narkotikapolitiska debatten påstås det med jämna
            mellanrum att vi genom EU-
          </note>
          <note>
            samarbetet skulle vara tvingade att ta till oss de liberaliseringstankar
            som finns ute i Europa när det gäller narkotika. Det finns inget
            stöd för sådana farhågor. Vi är inte tvingade att på narkotikaområdet
            följa några andras intentioner, utan vi ska fullfölja den narkotikapolitik
            som vi har stakat ut här i Sverige. Jag menar att vi har alla
            skäl att fortsätta en mycket restriktiv hållning och att inte
            tillåta denna typ av försök.
          </note>
          <note>
            Vi vet att vi fortfarande har problem på narkotikaområdet, och
            på några områden kan vi också säga att de växer. Men jag tror
            inte att det skulle hjälpa oss om vi började acceptera förekomst
            av narkotika och började resonera om olika former av förskrivning
            av narkotika såsom ett led i bekämpningen. Det är viktigt att
            säga att vi ska fullfölja den restriktiva politik som vi har fört
            hittills.
          </note>
          <note>
            Jag tycker att det är glädjande att kunna säga att den danska
            regeringen, i likhet med övriga nordiska regeringar, har samma
            hållning.
          </note>
          <note>
            De internationella kontakter vi har går numera i huvudsak via
            hälsoministerrådet i EU. I de diskussioner som har förts om att
            upprätta ett folkhälsoinstitutsprogram, där också kampen mot droger
            - narkotika likaväl som alkohol och tobak - ska vara en väsentlig
            del, har jag fått ett intryck av att samtliga regeringar i Europa
            företräder en mycket restriktiv hållning och att vi har lätt att
            vinna förståelse i övriga regeringar, åtminstone när det gäller
            narkotikabekämpningen. Vi har, som bekant, möjligtvis en annan
            uppfattning i alkoholfrågorna, där man tycker att vi är alltför
            restriktiva. Men på narkotikaområdet är jag optimistisk och tror
            att vi ska kunna ha samma hållning mellan de europeiska länderna.
            Ministerrådet är för sin del mycket restriktivt. Även om det i
            det europeiska parlamentet skulle finnas några mindre grupper
            som har en annan hållning, tror jag inte att EU
          </note>
          <note>
            kommer att tvinga oss till någon annan politik än den vi har
            fört hittills.
          </note>
          <note type="speaker">
            Anf. 49 MAUD EKENDAHL (m):
          </note>
          <note>
            Fru talman! Jag får be om ursäkt för att jag nämnde den förre
            hälsovårdsministern Carsten Koch, men det var han som var så drivande
            i den här debatten och som med Framstegspartiet, om jag säger
            det på svenska, ville lägga frågan i socialutskottet redan under
            höstkanten. Jag kontrollerade det och fann att frågan låg för
            behandling där. I och med att den här skrivelsen kom tänkte jag
            inte på att det är en ny socialminister. Det är ju väl att den
            nya hälsovårdsministern har den här inställningen.
          </note>
          <note>
            Jag är väldigt tacksam för att socialministern håller den här
            linjen gentemot de andra nordiska länderna, för det är viktigt
            att vi håller ihop. Vad danskarna sade i den här debatten var
            nämligen att man måste förstå att Danmark har ett annat geografiskt
            läge och kanske därför har de här tankegångarna. Då kan vi sätta
            streck för debatten om heroinprojekt.
          </note>
          <note>
            Men när jag nu ändå har tillfälle att träffa socialministern
            i kammaren vill jag ta upp en annan projektform som vi har i Sverige.
            Det gäller metadonprojekten som vi har några stycken i Sverige.
            Jag undrar: Ska dessa projekt få fortsätta i Sverige? Finns det
            tankar på att utöka dem, eller finns det kanske tankar på att
            t.o.m. börja avveckla några av metadonprojekten? Man kan ju ha
            många synpunkter på om man ska ge metadon eller inte. Om man säger
            att
          </note>
          <note>
            Sverige ska vara väldigt restriktivt - här har vi ju fria sprutor
            osv. - tycker jag att man varken ska ge läkemedel eller verktygen
            sprutor och kanyler. Först säger man att man är restriktiv från
            Sveriges sida, och sedan tycker att man kan ha olika typer av
            sådana här projekt. Det skulle vara mycket intressant att höra
            vad socialministern har att säga om metadonbehandling.
          </note>
          <note type="speaker">
            Anf. 50 Socialminister LARS ENGQVIST (s):
          </note>
          <note>
            Fru talman! Jag är inte beredd att ge ett besked till
          </note>
          <note>
            Maud Ekendahl när det gäller metadonprogrammen.
          </note>
          <note>
            De är föremål för en utvärdering, och vi ska redovisa ett ställningstagande
            till i vad mån de ska fortsätta och i så fall i vilken form.
          </note>
          <note>
            Jag har inte hört någon som kräver någon större utbyggnad av
            projekten. Snarare handlar det väl om att möjligen fortsätta på
            nuvarande nivå alternativt att avveckla någon del av projekten.
          </note>
          <note>
            Jag är alltså inte beredd att ge något besked på den punkten
            ännu, men det kommer ganska snart ett besked om vad som ska hända
            med metadonprogrammen.
          </note>
          <note type="speaker">
            Anf. 51 MAUD EKENDAHL (m):
          </note>
          <note>
            Fru talman! Jag vill bara avsluta debatten och tacka för de svar
            jag har fått. Jag får avvakta vad man säger om metadonet och be
            att få återkomma.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.23 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            12 § Svar på interpellation 1999/2000:355 om dextropropoxifen
          </note>
          <note type="speaker">
            Anf. 52 Socialminister LARS ENGQVIST (s):
          </note>
          <note>
            Fru talman! Yvonne Oscarsson har frågat mig dels om regeringen
            avser att i kontakter med Socialstyrelsen ta upp frågan om vilka
            åtgärder som ska vidtas för att sprida kunskap om farorna med
            läkemedel som innehåller dextropropoxifen, DXP, dels om regeringen
            avser att i kontakt med Läkemedelsverket verka för att läkemedel
            som innehåller DXP ska beläggas med strängare restriktioner.
          </note>
          <note>
            Läkemedelsverket granskar och värderar fortlöpande rapporter
            om biverkningar av läkemedel och även fall av överdosering. DXP
            är ett komplicerat läkemedel som för olika individer kan ge varierande
            mängder av aktiv substans i blodet och som har en relativt smal
            säkerhetsmarginal. Redan en liten ökning i dos eller samtidigt
            intag av andra läkemedel eller alkohol kan ge upphov till allvarliga
            och snabbt insättande biverkningar. På grund av detta har Läkemedelsverket
            informerat förskrivande läkare om att förskrivning av läkemedel
            som innehåller DXP måste ske med största försiktighet och att
            skälet för förskrivningen måste prövas noga och individuellt.
          </note>
          <note>
            Läkemedelsverket, Socialstyrelsen och Rättsmedicinalverket anordnade
            våren 1999 ett informationsmöte angående det stora antalet observerade
            dödsfall i samband med intag av DXP med inbjudna representanter
            för sjukvård och skolhälsovård, experter inom missbruks- och suicidproblematik,
            berörda myndigheter samt Apoteket AB. Läkemedelsverket och Socialstyrelsen
            har enats om att skyndsamt lägga fram ett åtgärdsprogram, och
            arbete pågår med detta. Målsättningen är, enligt Läkemedelsverket,
            att få en mer korrekt och minskad användning av DXP.
          </note>
          <note>
            Mot denna bakgrund avser jag inte att ytterligare diskutera frågan
            med Socialstyrelsen eller Läkemedelsverket.
          </note>
          <note type="speaker">
            Anf. 53 YVONNE OSCARSSON (v):
          </note>
          <note>
            Fru talman! Jag tackar socialministern för svaret.
          </note>
          <note>
            Jag har full förståelse för om en minister inte i detalj kan
            sätta sig in i olika frågor, och det här är väl ett specialområde
            som inte är alltför lätt om man inte ägnar mycket tid åt det.
          </note>
          <note>
            Enligt svaret har ministern inte för avsikt att diskutera den
            här frågan, vare sig med Socialstyrelsen eller med Läkemedelsverket.
            Då måste jag fråga:
          </note>
          <note>
            Varför?
          </note>
          <note>
            Jag tillhör dem som har lärt mig sedan jag var liten att när
            man inte förstår så ska man fråga tills man får svar så att man
            förstår. Och därför måste jag åter fråga: Varför?
          </note>
          <note>
            Redan 1971 konstaterade man att DXP kunde vara dödligt även i
            mindre doser. Redan 1964 inträffade det första dödsfallet. Det
            var en ung tonårsflicka som dog av något av dessa preparat.
          </note>
          <note>
            I dag finns det åtta preparat som innehåller DXP.
          </note>
          <note>
            Dessa preparat får man mot lätt eller måttlig smärta.
          </note>
          <note>
            Detta är alltså inget preparat som man får vid mycket stark smärta
            som man har svårt att stå ut med.
          </note>
          <note>
            Dessa mediciner är populära. Det beror inte på att dessa mediciner
            har bättre smärtstillande effekt än andra läkemedel. Däremot är
            de mycket farligare än alla andra. De har mycket hög giftighet.
            Även den dos som man får föreskriven av sin läkare behöver inte
            överdoseras speciellt mycket för att det ska få katastrofala följder.
            Andningssystemet kan slås ut, och man kan dö. Och om man blandar
            dessa mediciner med alkohol eller andra mediciner behövs det en
            ännu mindre överdosering för att det ska vara dödligt.
          </note>
          <note>
            Detta nämner också socialministern i svaret.
          </note>
          <note>
            Det finns redan i dag mediciner på marknaden som har lika bra
            smärtstillande effekt men som inte är lika giftiga och framför
            allt inte lika beroendeframkallande. Då måste jag återgå till
            min fråga. Varför vill inte regeringen ta upp kontakter med Socialstyrelsen
            eller Läkemedelsverket om dessa mediciner?
          </note>
          <note>
            I detta sammanhang vill jag påpeka att alla de människor som
            äter dessa mediciner inte behöver känna någon skuld för att de
            gör det, eftersom de ofta äter mediciner som läkare föreskriver
            och som läkare tycker och tror fungerar bra. De flesta patienter
            vet ju inte från början att det finns alternativa mediciner, utan
            de tar emot den hjälp som de får av läkarna och tror naturligtvis
            att det är den bästa hjälp som finns att få.
          </note>
          <note>
            Vad betyder det då att dessa medel är beroendeframkallande? Jo,
            de är fysiskt beroendeframkallande, vilket betyder att kroppen
            reagerar om den inte får dessa mediciner. Det kan handla om att
            man skakar, darrar, svettas, blir illamående, får huvudvärk och
            att man t.o.m. kan få kramper. Kroppen blir abstinent om den inte
            fylls på med detta medel.
          </note>
          <note>
            Sedan finns det ju olika kriterier för hur man bedömer om en
            människa är beroende, bl.a. att man känner ett starkt sug efter
            detta. Man mår alltså dåligt om man inte tar denna medicin. Andra
            kriterier är kontrollförlust över mängd och tid. Man blir abstinent.
            Man får ökad tolerans. Man behöver alltså efter en tids användande
            ta fler tabletter för att uppnå samma effekt. Och man fortsätter
            att använda dessa mediciner trots att man kanske egentligen inte
            mår bra av dem, och livet blir mer och mer fokuserat på dessa
            mediciner och på användandet. Det tillsammans med den höga giftigheten
            gör ju att dessa mediciner är så oerhört farliga.
          </note>
          <note>
            Min fråga är alltså: Varför vill socialministern inte ta upp
            kontakter med Socialstyrelsen och Läkemedelsverket?
          </note>
          <note type="speaker">
            Anf. 54 Socialminister LARS ENGQVIST (s):
          </note>
          <note>
            Fru talman! Jag skulle kunna svara: Varför kan inte Yvonne Oscarsson
            läsa? Följande står i mitt svar.
          </note>
          <note>
            "Mot denna bakgrund avser jag inte att ytterligare diskutera
            frågan med Socialstyrelsen eller Läkemedelsverket."
          </note>
          <note>
            Svaret är mycket enkelt. Socialstyrelsen och Läkemedelsverket
            är just nu fullt upptagna med att arbeta fram ett åtgärdsprogram
            som syftar till att minska användningen av läkemedel med DXP och
            få en mer korrekt användning. Det är precis det som vi har myndigheter
            till. Det är ju inte Sveriges riksdag som ska bestämma om förskrivningen
            av läkemedel i varje enskilt fall. Men vi måste ha bra myndigheter
            som har kontroll över förskrivningen och som har kontroll över
            läkemedelsanvändningen.
          </note>
          <note>
            De krav som vi ställer på Läkemedelsverket och
          </note>
          <note>
            Socialstyrelsen i detta fall försöker de leva upp till, nämligen
            att utarbeta ett program i fråga om detta.
          </note>
          <note>
            Och då finns det inte skäl att ytterligare ta kontakt. Vi har
            försäkrat oss om att detta arbete pågår, och vi räknar med att
            det kommer att ske skyndsamt. Det är förklaringen.
          </note>
          <note type="speaker">
            Anf. 55 YVONNE OSCARSSON (v):
          </note>
          <note>
            Fru talman! Jo, jag är läskunnig. Det tror jag att ministern
            förstår att jag är.
          </note>
          <note>
            Det är väldigt bra om man håller på att titta på detta. Men det
            som gör mig lite bekymrad är att ministern den 19 maj i fjol svarade
            på en liknande fråga från Lena Olsson från mitt parti. Det skedde
            inte i en interpellationsdebatt, utan det var en skriftlig fråga.
          </note>
          <note>
            Såvitt jag förstår fick hon ungefär samma svar. Därför blir jag
            lite orolig. När kommer detta att ske?
          </note>
          <note>
            Under den tid som detta pågår dör det ju människor på grund av
            att de använder dessa tabletter.
          </note>
          <note>
            Jag är orolig över att det inte är så att säga riktigt rumsrent
            att tala om de saker som jag tar upp, eftersom dessa tabletter
            inte har bättre smärtlindrande effekt. Men socialministern får
            väl se till att jag inte behöver vara så orolig. Däremot blir
            man lite full av dem. Man blir alltså lite berusad. Man känner
            sig lite cool. Man blir lite bedövad i huvudet. Man får alltså
            inte mindre ont än om man skulle äta andra tabletter.
          </note>
          <note>
            Och har man då problem med att man inte är lugn utan har känslomässiga
            psykiska problem, då borde man ju få någon annan sorts hjälp än
            smärtstillande mediciner. Och då kommer min oro. Är det för att
            dessa mediciner är så berusande och eftertraktade och att så oerhört
            många människor använder dem som gör att det inte är riktigt rumsrent
            och önskvärt att tala om det här?
          </note>
          <note>
            Jag är lite rädd för att om vi pratar mycket om det här utan
            att göra någonting så kan det utvecklas till en medicinsk skandal.
            Vi minns väl, även om jag själv inte minns speciellt mycket, det
            här med neurosedyn på 60-talet. Jag var så ung då, men jag har
            ju läst. Jag känner också människor som blev skadade av de medicinerna.
            Det jag kommer ihåg är ju den debatt som var om barbituraterna,
            som man förbjöd till slut.
          </note>
          <note>
            Det finns två forskare, Ulf och Birgitta Jonasson, som under
            sex år har forskat på det här med dextropropoxifen. Birgittas
            doktorsavhandling ska försvaras nästa vecka vid Rättsmedicinska
            institutionen i
          </note>
          <note>
            Uppsala. Ulf Jonasson ska presentera sin vid Nordiska hälsovårdshögskolan
            i Göteborg i höst. De har skrivit en bok, som ser ut så här. Jag
            tror att socialministern känner till den.
          </note>
          <note>
            Det här är en populärvetenskaplig presentation, vilket jag tycker
            är väldigt bra. När jag har försökt läsa olika doktorsavhandlingar
            är det bara att erkänna att det är väldigt svårt. Det mesta är
            ju också på engelska. Så även om man är läskunnig, herr minister,
            är det inte alltid så lätt att förstå innebörden, framför allt
            inte om det är skrivet på ett annat språk.
          </note>
          <note>
            Att diskutera är i alla fall bra, och det står att detta pågår.
            Att hålla ögonen öppna är också bra. Vi ska hålla ögonen öppna
            för den här problematiken. Men att människor blir förgiftade och
            dör under tiden som vi pratar och tittar är inte så bra, tycker
            jag.
          </note>
          <note>
            Jag och Sven-Erik Sjöstrand skrev under allmänna motionstiden
            en motion om att vi tyckte att man skulle titta på det här om
            dextropropoxifen inte skulle kunna klassas som narkotika. Då kommer
            min nästa fråga. Bensodiazepiner, t.ex. valium, sobril och sådant,
            är narkotikaklassade med mycket mindre giftighet. Det är svårt
            att dö av att man tar för många. Varför kan man då inte tänka
            sig att narkotikaklassa de här medicinerna, som har så mycket
            högre dödlighet än bensodiazepiner?
          </note>
          <note type="speaker">
            Anf. 56 Socialminister LARS ENGQVIST (s):
          </note>
          <note>
            Fru talman! Vår uppgift i kammaren är rimligtvis inte att diskutera
            i stället för att låta myndigheterna göra vad de ska göra. Vad
            vi kan förvänta oss är att de myndigheter som är ansvariga för
            de här frågorna agerar i enlighet med de förordningar som gäller.
            Jag är ganska tillfreds med att arbete nu pågår i samverkan mellan
            Läkemedelsverket och Socialstyrelsen om ett åtgärdsprogram som
            leder till att man ska minska användningen av DXP. Jag är övertygad
            om att det här innebär att man från både Läkemedelsverket och
          </note>
          <note>
            Socialstyrelsen tar den problematik som ligger bakom på allvar,
            och de känner säkerligen inte någon sorts rädsla för att diskutera
            problemställningen. Jag är övertygad om att det här arbetet kommer
            att leda till att vi får en minskning och att vi får en tydlighet
            när det gäller förskrivning av läkemedel.
          </note>
          <note>
            En annan fråga är vilka läkemedel som ska narkotikaklassas. Det
            är möjligt att vi har skäl att ytterligare vidga när det gäller
            vilka läkemedel som ska klassas som narkotika. I vad mån DXP är
            ett sådant läkemedel kan jag inte svara på.
          </note>
          <note type="speaker">
            Anf. 57 YVONNE OSCARSSON (v):
          </note>
          <note>
            Fru talman! Jag vill inte att ministern ska tro att jag på något
            vis är otacksam för den här debatten. Jag vet precis, tror jag
            i alla fall, att vår uppgift i riksdagen inte är att gå in i detalj.
            Men det är ändå ett tillfälle att få fram vad man tycker och tänker,
            och vi har möjlighet att säga vad vi tycker och tänker. Det tycker
            jag att vi ska använda oss av, vi som är förtroendevalda. Men
            jag är väldigt glad åt den här debatten, det måste jag säga.
          </note>
          <note>
            I Norge och Danmark har man ju narkotikaklassat de här medicinerna
            för rätt länge sedan. I Norge gjorde man det 1982 och i Danmark
            1988. Då blir det så att man föreskriver på ett helt annat sätt.
            Man använder särskilda blanketter, och man har andra möjligheter
            att följa upp.
          </note>
          <note>
            Jag ska försöka att klämma in en sista fråga. Det handlar om
            något som jag tycker att man kan jämföra lite med, nämligen det
            narkotiska preparatet GHB, som ministern säkert har diskuterat
            många gånger både i den här kammaren och på andra ställen. Jag
            tycker att det är bra att man kom fram till att det skulle narkotikaklassas.
            Vad jag känner till är det mellan åtta och nio dödsfall i Sverige
            av GHB. När det gäller dextropropoxifen är det kanske 5 000 människor
            som har dött sedan 1971. Med det vill jag bara något belysa giftigheten
            och allvaret i det här.
          </note>
          <note>
            Det här är mediciner som har sådan där röd triangel när man går
            till doktorn. Då blir man ofta informerad av sin läkare om att
            med den här ska du inte köra bil. Men man får nästan aldrig, vill
            jag påstå, information om att de är mycket starkt giftiga, om
            att man inte ska överdosera, om att man inte ska blanda med andra
            mediciner och om att de är beroendeframkallande. Det är som jag
            sade förut så att vi har en väldigt hög tilltro till läkare, och
            det ska vi ha. Men ibland kanske det blir lite fel.
          </note>
          <note>
            Jag vill tacka socialministern en gång till. Jag ska passa på
            att lämna över doktorsavhandlingen. Den är på engelska, och den
            är svår. Men jag utgår från att ministern är läskunnig. Det här
            blir bra kvällsläsning!
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 1999/2000:359 om delegering av nationella
            uppgifter till regionen
          </note>
          <note>
            Västra Götaland
          </note>
          <note type="speaker">
            Anf. 58 Socialminister LARS ENGQVIST (s):
          </note>
          <note>
            Fru talman! Ulla-Britt Hagström har frågat mig vilka åtgärder
            jag avser att vidta för att från nationell nivå stimulera inrättandet
            av en äldreombudsman med främjande uppgifter samt myndighetsutövning
            för de äldres rättssäkerhet i Västra Götaland.
          </note>
          <note>
            Av interpellationen framgår att Ulla-Britt
          </note>
          <note>
            Hagström anser att Socialdepartementet bör se över vilka nationella
            uppgifter som under en försöksperiod skulle kunna delegeras för
            att på bästa sätt ge äldre närhet till främjande åtgärder och
            myndighetsutövning för den äldres rättssäkerhet.
          </note>
          <note>
            Ulla-Britt Hagström och jag är helt överens om att frågor som
            rör myndighetsutövning och äldres rättssäkerhet är mycket viktiga.
            Med undantag av det statliga ansvaret för lagstiftning och rättsväsende
            ligger dock ansvaret för myndighetsutövning riktad gentemot äldre
            i första hand på lokal nivå, t.ex. kommunernas äldreomsorg och
            försäkringskassorna.
          </note>
          <note>
            Under senare år har regering och riksdag genom olika åtgärder
            arbetat för att stärka äldres ställning inom äldreomsorg och äldrevård.
            I propositionerna
          </note>
          <note>
            Nationell handlingsplan för äldrepolitiken, Patientens ställning
            och Stärkt patientinflytande finns flera förslag vilkas syfte
            är att förbättra rättssäkerheten.
          </note>
          <note>
            Som exempel kan nämnas att inom ramen för arbetet med att genomföra
            den nationella handlingsplanen för äldrepolitiken utgår ett stimulansbidrag
            om sammanlagt 210 miljoner kronor under åren 1999-
          </note>
          <note>
            2001 till landets samtliga kommuner för fortbildning av arbetsledare
            och biståndshandläggare inom äldreomsorgen.
          </note>
          <note>
            Andra exempel är den nya lagen om patientnämnder som trädde i
            kraft den 1 januari 1999, förstärkt tillsyn inom vård och omsorg
            av äldre samt de nya bestämmelserna i socialtjänstlagen om att
            anmäla missförhållanden inom äldreomsorgen.
          </note>
          <note>
            Rapporter från länsstyrelserna och Socialstyrelsen visar att
            många kommuner påbörjat utvecklingen av ett systematiskt kvalitetssäkringsarbete
            inom äldreomsorgen. Att utveckla rutiner för att stärka den enskildes
            rättssäkerhet samt förbättrad informationsöverföring mellan olika
            personalgrupper är två områden som varit föremål för ett mer systematiskt
            kvalitetsarbete.
          </note>
          <note>
            När det gäller de mer allmänna uppgifter för Äldreombudsmannen
            som beskrivs i interpellationen, t.ex. kvalitetsutveckling och
            kontaktlänk till vårdoch omsorgsutbildningar, är det frågor som
            redan i dag ingår i kommunernas och landstingens ansvarsområden.
          </note>
          <note>
            Mitt svar är mot bakgrund av det redovisade att jag för närvarande
            inte avser att vidta några åtgärder från nationell nivå för att
            stimulera inrättandet av en äldreombudsman med främjande uppgifter
            samt myndighetsutövning för de äldres rättssäkerhet i
          </note>
          <note>
            Västra Götaland.
          </note>
          <note>
            Däremot kommer jag noga att följa situationen när det gäller
            äldres rättssäkerhet och myndighetsutövning gentemot äldre samt
            utvecklingen av äldreomsorgen och om så behövs återkomma till
            riksdagen.
          </note>
          <note type="speaker">
            Anf. 59 ULLA-BRITT HAGSTRÖM (kd):
          </note>
          <note>
            Fru talman! Jag vill tacka socialministern för svaret. Min interpellation
            är ställd utifrån möjligheten att tillgodose kvalitet och närhet
            för äldre personer.
          </note>
          <note>
            Kommunernas ambition att tillsätta äldreombudsmän är i sig god.
            Men det finns ingen möjlighet för kommunerna att bygga upp en
            talesman för äldre med ett helhetsperspektiv på det sätt som vi
            skulle kunna göra med en äldreombudsman i Västra Götaland. Kristdemokraterna
            har egentligen länge verkat för en äldreombudsman som en myndighet
            på nationell nivå.
          </note>
          <note>
            Regionen Västra Götaland med dess 1,5 miljoner invånare skulle
            vara ett lämpligt område att pröva en äldreombudsman i. En sådan
            skulle kunna bevaka utvecklingen vad gäller kvalitet och forskning
            och särskilt ta sig an den geriatriska delen, men också vara de
            äldres talesman t.ex. vad gäller service och kommunikationer samt
            vissa juridiska frågor. En äldreombudsman skulle alltså ha en
            bredare uppgift än den som patientnämnderna har i dag.
          </note>
          <note>
            För oss Kristdemokrater är subsidiaritetsprincipen vägledande
            vad gäller det regionala arbetet. De äldres rättssäkerhet är en
            viktig uppgift i detta sammanhang.
          </note>
          <note>
            Egentligen är nog socialministern och jag själv överens så långt.
          </note>
          <note>
            Fru talman! Regionen Västra Götaland avser att ordna samverkanskonferenser
            mellan landsting och kommuner för att diskutera igenom utvecklingen.
            De nya patientnämnderna har kommit i gång på ett bra sätt men
            deras uppgift är mer att ta hand om brister i kvaliteten gentemot
            den enskilde än att arbeta förebyggande i ett större sammanhang
            och stå upp som de äldres talesman. Jag föreställer mig också
            att det inte i första hand är de äldre som står i kö till patientnämnderna
            för att anmäla något eller klaga på något. De äldre finner sig
            ofta i saker och ting på ett annat sätt.
          </note>
          <note>
            Kanske hade jag inte väntat mig ett direkt ja från socialministern
            som svar på min interpellation men jag är glad över att socialministern
            noga kommer att följa situationen vad gäller de äldres rättssäkerhet,
            myndighetsutövningen gentemot äldre och utvecklingen av äldreomsorgen.
          </note>
          <note>
            Min fråga till socialministern nu är om det i framtiden kan tänkas
            ytterligare delegering utöver vad kommuner och landsting har ansvaret
            för i dag.
          </note>
          <note>
            Ett stort problem som vi i Västra Götaland har känt av är att
            vi inte själva haft möjlighet att utveckla
          </note>
          <note>
            FINSAM-projekten. Där har staten satt käppar i hjulet. Rykten
            har t.o.m. uppstått om att socialministern och andra statsråd
            motverkar Västra Götaland på grund av dess borgerliga styrning.
            Med tanke på den garanti som socialministern vill ge våra äldre
            - nästan som en kristdemokratisk värdighetsgaranti, skulle jag
            vilja säga - kan inte detta med vem som har ledningen vara avgörande,
            utan varje medborgare i sig måste fokuseras. Därför vill jag konkret
            veta hur socialministern kommer att följa de äldres möjligheter
            i Västra Götaland.
          </note>
          <note type="speaker">
            Anf. 60 Socialminister LARS ENGQVIST (s):
          </note>
          <note>
            Fru talman! Om jag kunde göra något för att hjälpa befolkningen
            i Västra Götaland att få en fungerande region och att få en fungerande
            politisk församling skulle jag göra det. Vi har inga som helst
            skäl att motverka Västra Götaland. Problemet tycks vara att den
            majoritet som nu styr motverkar sig själv och inte kommer till
            några beslut.
          </note>
          <note>
            En helt annan diskussion har gällt ekonomin i
          </note>
          <note>
            Västra Götaland och i regionen där vi har fått propåer om att
            använda försäkringspengar i enlighet med
          </note>
          <note>
            FINSAM-idén - helt enkelt för att klara regionens budgetunderskott
            men det kan vi inte använda försäkringspengar till. De FINSAM-
            eller SOCSAM-projekt som nu pågår är faktiskt till för något annat
            än för att klara budgetproblemen i en region.
          </note>
          <note>
            Därifrån går jag så över till frågan om en äldreombudsman. I
            ett antal motioner i riksdagen - motionerna är väl redan behandlade
            av socialutskottet men om de ännu behandlats av kammaren vet jag
            inte -
          </note>
          <note>
            har frågan om äldreombudsman, äldreminister, kommunal äldreombudsman
            o.d. tagits upp. Socialutskottet avvisar förslagen. Majoriteten
            utgår från att man kan hantera de äldres rättssäkerhet genom de
            system vi har. Framför allt betonas det att kommunerna har möjligheter
            att skapa äldreombudsmän.
          </note>
          <note>
            Frågan om man ska ha en äldreombudsman på regional eller på nationell
            nivå med en sorts myndighetsutövning är en mycket större fråga
            som bör diskuteras tillsammans med exempelvis pensionärsorganisationerna.
            Problemställningen är ju att vi i dag räknar med att de äldre
            företräds av mycket aktiva pensionärsorganisationer. Dessa företräder
            de äldre och driver de äldres intressen lokalt, regionalt och
            nationellt. Det är rätt viktigt att vi inte ersätter den typen
            av opinionsbildning och intresseföreträde med en ny ombudsmannainstitution.
          </note>
          <note>
            Jag tycker att man bör pröva sig fram med äldreombudsmän i kommunerna.
            Såvitt jag förstår har exempelvis försöket i Stockholm varit mycket
            lyckat.
          </note>
          <note>
            Äldreombudsmannen möter stor respekt hos invånarna där.
          </note>
          <note>
            Jag menar alltså att det är kommunerna och regionerna som har
            ansvaret för de äldres trygghet. Det är också kommunerna som har
            möjlighet att tillsätta en äldreombudsman.
          </note>
          <note type="speaker">
            Anf. 61 ULLA-BRITT HAGSTRÖM (kd):
          </note>
          <note>
            Fru talman! Jag vill tacka för svaret. Jag var lite beredd på
            att bollen skulle kastas tillbaka till mig och är mycket glad
            över att ministern säger att han inget hellre vill än hjälpa Västra
            Götaland. Det tar jag till mig. Men det budgetunderskott som diskuteras
            har säkert i en mycket snar framtid fått sin lösning, så här gäller
            inte just den frågan.
          </note>
          <note>
            Givetvis är det otroligt viktigt med pensionärsorganisationerna
            men det måste ju också finnas någon som lyssnar in de organisationerna.
            Jag är glad över att Västra Götaland ska ha samverkanskonferenser
            för att specifikt diskutera de äldres situation. Jag förstår att
            Stockholm, med sin storlek, kan lyckas bra med en äldreombudsman.
            Då är det värre med t.ex. Skövde eller kanske med Tibro, som ju
            är ännu mindre, när det gäller att ta ett sådant här helhetsgrepp.
          </note>
          <note>
            Jag har försökt att följa Socialstyrelsen i äldrefrågor. Sedan
            har jag funderat över viktiga uppgifter som Socialstyrelsen skulle
            kunna följa upp regionalt.
          </note>
          <note>
            Självfallet är detta så principiellt och så stort att en utredning
            måste se över det. Socialstyrelsen arbetar, såvitt jag förstår,
            med äldrefrågor på fyra olika sätt.
          </note>
          <note>
            För det första handlar det om att Socialstyrelsen utövar den
            dagliga tillsynen av medicinsk verksamhet i fråga om kvalitet
            och säkerhet för patienterna och om att länsstyrelsen utövar tillsyn
            av de sociala delarna av äldreomsorgen. I den delen finns ju redan
            en sådan här möjlighet för Västra Götaland genom länsstyrelsen.
          </note>
          <note>
            För det andra handlar det om att Socialstyrelsen följer upp och
            utvärderar äldreomsorgen i ett nationellt perspektiv. De kunskaper
            vi får genom detta återförs till regeringen och går sedan från
            regeringen till kommuner och landsting. Den delen måste Socialstyrelsen
            nationellt fortsätta med för att på något sätt garantera likvärdighet
            i landet.
          </note>
          <note>
            För det tredje handlar det om att Socialstyrelsen har ansvaret
            för den nationella statistiken, vilket innebär att styrelsen ger
            kommunerna underlag för beslut och bedömningar.
          </note>
          <note>
            För det fjärde handlar det om att Socialstyrelsen också arbetar
            med utveckling och utbildning. Inom äldreomsorgen stöds kvalitetsutvecklingen
            bl.a. genom att utvecklingsmedel fördelas till olika projekt.
          </note>
          <note>
            Den uppgiften skulle lika väl kunna skötas av regionen.
          </note>
          <note>
            Sedan kan det, fru talman, konstateras att Socialstyrelsen redan
            i dag har sex regionala enheter. De rekryterar nu fler medarbetare
            med äldrevårdskompetens. Socialstyrelsen har också under de senaste
            åren fördjupat samarbetet med länsstyrelserna, vilket innebär
            att de båda tillsynsmyndigheterna på försök har genomfört gemensamma
            granskningar. Socialstyrelsen arbetar ju med att ta fram granskningsmaterial
            för tillsynen av de särskilda boendeformerna i stort.
          </note>
          <note>
            Kristdemokraternas mål är att införa en värdighetsgaranti för
            våra äldre.
          </note>
          <note>
            Min fråga till socialministern är hur han ser på
          </note>
          <note>
            Socialstyrelsens regionala arbete i dag. Tydligen är vi överens
            om att en äldreombudsman skulle vara bra men vi är inte överens
            om vilken nivå det då skulle vara fråga om.
          </note>
          <note type="speaker">
            Anf. 62 Socialminister LARS ENGQVIST (s):
          </note>
          <note>
            Fru talman! Som jag påpekade i ett tidigare interpellationssvar
            är det lite spännande att diskutera med
          </note>
          <note>
            Ulla-Britt Hagström eftersom det börjar närma sig allmänna samhällsfrågor.
            Diskussionen om regionernas roll handlar i stor utsträckning om
            en balans mellan det nationella och det regionala ansvaret. Vi
            är ju intresserade av att på väsentliga områden, inte minst när
            det gäller äldrepolitiken, garantera att de äldre ska ha samma
            rättigheter; detta oavsett var i landet man bor. Å ena sidan ska
            vi alltså veta att vi som svenska medborgare ska ha samma rättigheter
            över hela landet.
          </note>
          <note>
            Å andra sidan vill vi betona att det finns både ett lokalt och
            ett regionalt politiskt ansvar. Det ska kunna se lite annorlunda
            ut ifall de borgerliga partierna har majoritet i en kommun än
            om socialdemokraterna har majoritet. Vi är alltså intresserade
            av ett slags mångfald. Den här balansfrågan är viktig.
          </note>
          <note>
            Jag tycker att det är naturligt att man i kommunerna, som ju
            i allt väsentligt har ansvaret i äldrefrågorna, också prövar möjligheten
            att inrätta äldreombudsmän. Det är fullt möjligt för kommunerna
            att samverka kring en gemensam äldreombudsman. Man kan mycket
            väl bestämma sig för att flera kommuner samverkar för att etablera
            en äldreombudsman som kan följa utvecklingen i kommunerna. Den
            möjligheten finns, om kommunerna kan komma överens.
          </note>
          <note>
            En annan sak är att etablera en ombudsmannafunktion på nationell
            nivå. Då får det en helt annan betydelse. Då måste man bestämma
            sig för vad denna ombudsman ska göra. Är det att ta över Socialstyrelsens
            tillsynsuppdrag eller är det andra nationella uppgifter som äldreombudsmannen
            ska svara för? Jag är tveksam ifall man ska göra det på nationell
            nivå, men jag är däremot mycket positiv till att man prövar äldreombudsmannafunktioner
            på lokal nivå.
          </note>
          <note>
            Jag tycker att vi ska behålla en statlig myndighetsutövning på
            det sociala området. Jag tycker att
          </note>
          <note>
            Socialstyrelsen ska fortsätta att arbeta med sin regionala tillsyn.
            Jag tycker att det hittills fungerat ganska väl med en arbetsfördelning
            mellan länsstyrelsernas tillsyn på vissa områden och Socialstyrelsens
            regionala verksamhet. Jag känner inget behov av att ändra strukturen
            i det fallet.
          </note>
          <note type="speaker">
            Anf. 63 ULLA-BRITT HAGSTRÖM (kd):
          </note>
          <note>
            Fru talman! Det är ändå så att vi hela tiden upplever att äldre
            på något sätt saknar talesmän. Det ser inte ut att vara möjligt
            att alla kommuner skaffar sig en egen äldreombudsman. Jag tror
            därför att vi inom ett område som har en så stor andel av Sveriges
            befolkning - socialministern säger att han är tveksam till en
            nationell nivå - ändå skulle pröva en försöksverksamhet i Västra
            Götaland, som vore ett lagom område. Nu säger socialministern
            att jag är mycket inne på socialministerns verksamhetsområde.
            Jag har väldigt mycket av mina intressen där, och interpellationsinstrumentet
            kan man mycket väl använda när man inte kan diskutera frågorna
            i sitt utskott. Det har kanske blivit många frågor.
          </note>
          <note>
            Jag vet inte om jag vågar ta upp den del som jag hade tänkt,
            för den har inte debatterats med socialministern innan. Det är
            en sak som jag tycker att en äldreombudsman också kunde se på,
            och det är tandvården. Det har funnits otroligt mycket övrigt
            att önska vad gäller äldres tandvård. T.o.m. undernäring hos äldre
            har kopplats till dålig tandvård. Nu börjar den uppsökande verksamheten
            bli bättre igen. Tyvärr medförde ädelreformens införande sådana
            oklarheter vad gäller tandvården att de äldre kom i kläm. Vad
            som skulle vara värdefullt med en äldreombudsman med definierade
            uppgifter vore tydligheten, att man vet till vem man vänder sig
            i vilka frågor och att man kan få rätt i rättsfrågorna och kunna
            föra sin talan. Då måste det nog fattas beslut på riksdagsnivå
            åtminstone vad gäller juridiska delar osv. Det var därför jag
            gärna ville föra den här debatten med socialministern på det här
            planet. Jag tackar för svaret.
          </note>
          <note type="speaker">
            Anf. 64 Socialminister LARS ENGQVIST (s):
          </note>
          <note>
            Fru talman! Jag påpekade att kommunerna har möjlighet att inrätta
            en äldreombudsman. Man kan göra det också i samverkan mellan flera
            kommuner.
          </note>
          <note>
            Det är heller ingenting som hindrar en region att skapa en sådan
            institution.
          </note>
          <note>
            Ulla-Britt Hagström söker uppenbart efter en nationell äldreombudsman
            egentligen, även om det ska vara på prov i en region. Det är ingenting
            som jag skulle vilja biträda eftersom jag tycker att det är att
            blanda samman det nationella uppdraget och det regionala uppdraget.
            Antingen bestämmer man sig i regioner för att pröva möjligheten
            av att ge stöd till de äldre i form av en regional äldreombudsman
            eller också bestämmer man sig för att ha en nationell äldreombudsman
            som verkligen är till för hela nationen.
          </note>
          <note>
            Jag tycker inte att det finns skäl att förorda en nationell äldreombudsman
            i dag, eftersom det i allt väsentligt är kommuner och landsting
            som ansvarar för äldreomsorgen vad gäller politiken.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 1999/2000:282 om svenska hamnars
            konkurrensförmåga
          </note>
          <note>
            Anf. 65 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Sten Andersson har frågat mig vilka åtgärder jag
            är beredd att vidta för att underlätta svenska hamnars och Sveriges
            konkurrensförmåga.
          </note>
          <note>
            Han menar att konkurrensvillkoren är sämre för svenska än för
            utländska hamnar. Orsaken till detta är nationella pålagor som
            andra EU-länder saknar.
          </note>
          <note>
            Till att börja med vill jag lyfta fram att hela den svenska hamnbranschen
            har haft en positiv utveckling sedan mitten av 90-talet med en
            starkt växande godsomsättning. Lastbilar och trailer på färjor
            och rorofartyg har ökat kraftigt liksom containertransporterna.
          </note>
          <note>
            De svenska hamnarnas kostnadsbild är av stor betydelse för näringslivets
            konkurrenskraft. Alla kunder är intresserade av att betala så
            låga avgifter som möjligt. Med den konkurrens som finns mellan
            hamnarna blir det ett viktigt motiv för varje hamn att erbjuda
            sina kunder rimliga avgifter. Jag har ingen annan uppfattning
            än Sten Andersson i den delen.
          </note>
          <note>
            Men för att vi inte ska överdramatisera avgiftsfrågan är det
            viktigt att vi jämför rätt saker.
          </note>
          <note>
            Sjöfartsverkets uttag av farledsavgifter uppgår till ca 900 miljoner
            kronor. Hamnarnas egna avgifter för infrastrukturen och för stuveritjänsterna
            uppgår till drygt 4 miljarder kronor. Även om Sverige och Finland
            är relativt ensamma om att täcka kostnaderna för sin service till
            handelssjöfarten med farledsavgifter är genomslaget på hanteringskostnaden
            inte av den omfattning som Sten Andersson framhåller. Hamnoch
            stuveribolagets avgifter är alltså den största kostnadsposten.
            Om man jämför hamnar är det också viktigt att jämförelsen avser
            likvärdig service.
          </note>
          <note>
            Att ta bort farledsavgiften skulle innebära att ytterligare 900
            miljoner kronor skulle behöva trängas in under utgiftstaket. Detta
            medför att omprioriteringar måste göras som drabbar andra områden.
            Dessutom kommer de avgifter som i dag belastar handelssjöfarten
            för farledsservice att belasta alla skattebetalare.
          </note>
          <note>
            När riksdagen för en tid sedan beslutade om en revidering av
            den statliga farledsavgiften framgick det klart att tidigare avgiftsbefrielser
            för bl.a. direktgående transocean linjetrafik skulle upphöra.
            För att mildra effekterna förutsattes att Sjöfartsverket skulle
            kunna medge kommersiella rabatter. Så har också skett.
          </note>
          <note>
            Jag delar uppfattningen att det är viktigt för Sverige att Göteborgs
            hamn får behålla sin roll som transocean nordisk centralhamn.
            På uppdrag av regeringen har därför Sjöfartsverket och hamnen
            träffat en principöverenskommelse om att förbättra tillgängligheten
            och säkerheten i farlederna in till Göteborg.
          </note>
          <note>
            Fru talman! Avslutningsvis vill jag erinra om den översyn av
            sjöfartsavgifterna som Sjöfartsverket nyligen gjort. Rapporten
            är nu ute på remiss. Godstransportdelegationen diskuterar också
            i sitt arbete frågor om hamnar och farleder, bl.a. avgiftsfrågorna.
          </note>
          <note type="speaker">
            Anf. 66 STEN ANDERSSON (m):
          </note>
          <note>
            Fru talman! Precis som Björn Rosengren säger är det bara Sverige
            och Finland inom EU som har ett sådant sjöfartssystem att man
            betalar farledsavgift. I
          </note>
          <note>
            andra länder betalas den via skattsedeln - okej, av alla, precis
            som Björn Rosengren säger. Han vill inte ta bort detta eller ändra
            det här systemet.
          </note>
          <note>
            Problemet är det att vi framöver kan räkna med en ännu hårdare
            konkurrens än vad vi har i dag. Det handlar inte om servicen.
            Jag tror att svenska hamnar är kända för att ge en mycket god
            service. Men det handlar om priset. Även en redare eller befraktare
            har en punkt där han inte orkar eller vill längre.
          </note>
          <note>
            Det exempel jag tar upp är att en hamn snart blir färdig i Århus
            där man kommer att ta 650 kr betalt för en 40 fots container.
            Motsvarande avgift i Göteborg är 1 400 kr, alltså mer än dubbelt
            så mycket. I Helsingborg är den 900 kr. Det kan knappt vara rimligt.
          </note>
          <note>
            Är det sedan så som ministern nu säger, att själva avgiften för
            farleden är en mindre del, undrar man varför de svenska hamnarna
            är så dyra jämfört med utländska konkurrenter.
          </note>
          <note>
            Jag tillåter mig tro att förbättrad tillgänglighet och säkerhet
            i t.ex. Göteborg och dess farleder inte är ett konkurrenskraftigt
            alternativ. Jag tror att det faktiskt är ganska bra som det är
            i dag på den punkten.
          </note>
          <note>
            Frågan är följande. I dag kostar det 900 miljoner kronor, som
            skulle lastas över på skattebetalarna. Vad skulle det kosta om
            vi tappade en massa direktanlopp? Varenda omlastning kostar ju
            stora pengar. Det får också hela det svenska folket betala. Jag
            misstänker att det kostar betydligt mer än de 900 miljoner som
            vi pratar om i dag.
          </note>
          <note>
            Min fråga till näringsministern är följande. Anta att det visar
            sig att svenska hamnar tappar i konkurrensförmåga, att det blir
            ett minskat antal direktanlopp och att Sverige måste acceptera
            de kostnader som ett ökat antal omlastningar innan varorna når
            fram till svenska konsumenter innebär. Vad har näringsministern
            för alternativ att sätta emot i en sådan situation? Vi hoppas
            att det aldrig inträffar, men med tanke på den konkurrens som
            jag nu har beskrivit på nära håll är frågan faktiskt hyggligt
            aktuell.
          </note>
          <note>
            Anf. 67 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Som jag nämnde i mitt svar uppgår hamnkostnaderna
            till dryga 4 miljarder kronor årligen, medan farledsavgifterna
            stannar på nivån 900
          </note>
          <note>
            miljoner kronor. Om man tillämpar denna relation mellan hamnkostnader
            och farledsavgifter i exemplet med 40-fots-containern kan de statliga
            avgifterna förklara upp till 150 kr av hanteringskostnaderna på
          </note>
          <note>
            1 400 kr i Göteborgs hamn. I Åhus uppges hanteringskostnaderna
            vara 650 kr för samma container.
          </note>
          <note>
            De svenska farledsavgifterna är därför inte hela förklaringen
            till prisskillnaderna. Det skulle fortfarande bli 600 kr billigare
            i Åhus om man där hade lagt på en motsvarande farledsavgift. Den
            stora prisskillnaden beror alltså främst på de avgifter hamnen
            tar ut för sina tjänster. Även om vi tog bort de 900 miljonerna
            skulle vi ändock, enligt de exempel som tas fram här, hamna i
            den konkurrenssituation som nämns.
          </note>
          <note>
            Jag tycker också att vi nu ska komma ihåg att det är svårt att
            exakt jämföra olika typer av tjänster och att förhållandena är
            olika i olika hamnar. Stora investeringar kommer att göras såväl
            av kommunen som av staten för att förbättra farlederna in till
            Göteborgs hamn. Jag är övertygad om att dessa investeringar kommer
            att leda inte bara till att Göteborg kan behålla direktanlöpen
            och den transoceana linjetrafiken utan också till att hamnens
            konkurrenskraft kommer att öka.
          </note>
          <note>
            Med detta menar jag att vi alla har ett ansvar.
          </note>
          <note>
            Även kommunerna - de som är bärare av hamnarna -
          </note>
          <note>
            har ett väldigt stort ansvar. När det gäller investeringarna
            i hamnarna har alltid staten varit med. När det gäller hamnen
            i Göteborg kan jag säga att det finns en uppgörelse med staten
            som går ut på att 700 miljoner ska fördelas mellan kommunen och
            staten för förbättring av farleden i en första etapp som inleds
            2002.
          </note>
          <note>
            Sedan ska vi gå vidare, och staten kommer att bidra också till
            detta just för att kunna upprätthålla denna hamns konkurrenskraft.
          </note>
          <note>
            Men huvudmännen för hamnarna måste också tillse att de får ned
            kostnaderna, för där finns de stora kostnaderna och de stora avgifterna.
          </note>
          <note type="speaker">
            Anf. 68 STEN ANDERSSON (m):
          </note>
          <note>
            Fru talman! Det som Björn Rosengren nu säger är faktiskt ännu
            allvarligare än själva farledsavgiften.
          </note>
          <note>
            Det är tydligen på hemmaplan vi har kostnader som inte är jämförbara
            med kostnader i länder som ändå har ungefär samma ekonomiska standard
            som vi. Jag talar i första hand om Danmark.
          </note>
          <note>
            Jag tolkar det så här. Jag tror att Göteborgs hamn presterar
            en god service. Jag vet ingen redare som har kritiserat servicenivån.
            Däremot har man kritiserat priset och tyckt att det är för högt.
            Är det då alldeles för konspirativt att tänka sig att vissa av
            hamnarna i
          </note>
          <note>
            Sverige i dag faktiskt agerar som kommunala mjölkkossor och i
            strid med kommunallagen tar mer betalt för sin verksamhet än vad
            de egentligen får lov att göra?
          </note>
          <note>
            Till sist, fru talman, säger näringsministern att man kommer
            att investera ännu mer pengar i Göteborgs hamn. Med det resonemang
            man har haft tidigare kan jag tänka mig att det innebär att man
            vill ha tillbaka också de investeringarna. Den summa pengar som
            redarna som anlöper hamnen ska betala lär då knappast bli mindre.
            Är det ändå så, som jag frågade, att man kan misstänka att Göteborgs
            hamn tar för mycket betalt?
          </note>
          <note>
            Anf. 69 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Det ligger inte för mig att vara konspiratorisk.
            Jag måste faktiskt ha fakta i saken. Jag kan inte bedöma detta.
          </note>
          <note>
            Jag nämnde Göteborgs hamn just därför att den hamnen har transocean
            linjetrafik. Den har en väldigt stor betydelse för Sveriges handel.
            Det som är problemet är just farlederna in till hamnen. Det är
            där vi anser att vi måste vara med och bidra. Göteborgs hamn måste
            själv rusta upp sin hamn, men farlederna är inte bra. Därför har
            vi sagt att det är någonting vi måste vara med och betala, så
            att vi får en större rationalitet. Vi vet också att detta kommer
            att vara lönsamt.
          </note>
          <note>
            Skulle det visa sig att vi får en väldigt hård konkurrens med
            andra hamnar och att båtarna inte far till
          </note>
          <note>
            Sverige utan till andra ställen på grund av detta får vi faktiskt
            titta på det. Det ligger i sakens natur. Det får vilken regering
            som helst och vilken ansvarig näringsminister som helst göra.
            Men vi är inte där än.
          </note>
          <note>
            Det som är min poäng är att dessa 900 miljoner utgör en mindre
            del av kostnaderna för att anlöpa svenska hamnar än vad hamnavgifterna
            gör. Det var min poäng.
          </note>
          <note type="speaker">
            Anf. 70 STEN ANDERSSON (m):
          </note>
          <note>
            Fru talman! Jag ska också vara kortfattad. Att jag skrev denna
            interpellation berodde på att jag var på en sjöfartskonferens
            i Göteborg i februari. Där fokuserade man hela problematiken just
            kring farledsavgifterna. Där sade man ingenting om de 4 miljarderna.
            Det är rätt intressant. Jag kan erkänna att jag är konspirativ,
            men man kan börja ana ugglor i mossen när man ser att kostnaderna
            för hamnens verksamhet är så pass höga. Verksamheterna i Göteborgs
            och
          </note>
          <note>
            Åhus hamnar är ändå relativt jämförbara. Jag har svårt att tänka
            mig motsatsen.
          </note>
          <note>
            Det ska bli skoj och intressant att följa detta spel framöver.
          </note>
          <note>
            Anf. 71 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Det är marknaden som bestämmer.
          </note>
          <note>
            Det är någonting som jag verkligen bejakar. Är det så att det
            har gjorts stora investeringar i hamnarna och att fartyg inte
            vill anlöpa dessa hamnar för att hamnavgifterna är för höga? Om
            man vill ha båtar till dessa hamnar och få någon avkastning på
            de investeringar man har gjort är det klart att man då också får
            sänka avgifterna. Så fungerar det, och det tycker jag att vi ska
            vara glada över.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 1999/2000:315 om
          </note>
          <note>
            Öresundsbrons avgifter
          </note>
          <note>
            Anf. 72 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Kenneth Lantz har frågat mig vilka åtgärder jag avser
            att vidta för att vi snarast ska få en proposition om broavgifternas
            avdragsrätt, vilka åtgärder jag avser att vidta för att få broavgiften
            avdragsgill samt på vilket sätt jag avser att uppmuntra våra studerande
            ungdomar att pendla till Köpenhamns högskolor.
          </note>
          <note>
            Låt mig börja med frågan om broavgifternas avdragsrätt. I det
            svenska skattesystemet finns en bestämmelse som medger avdrag
            för utgifter för broavgifter vid resor till och från arbetet,
            hemresor och s.k.
          </note>
          <note>
            inställelseresor. En förutsättning för avdragsrätt är naturligtvis
            att man är skattskyldig för sin arbetsinkomst i Sverige.
          </note>
          <note>
            De som bor i Sverige och arbetar i Danmark beskattas, enligt
            huvudregeln i det nordiska skatteavtalet, inte i Sverige utan
            i Danmark, dvs. arbetslandet, för denna inkomst. Det är i enlighet
            med internationell praxis att en stat har rätt att beskatta inkomst
            som både härrör från och avser arbete utfört i staten i fråga.
            Eftersom beskattning ska ske i Danmark kan avdrag för arbetsresor
            inte medges enligt svenska regler. Enligt uppgift som inhämtats
            från Danmark erhålls vid beskattningen där inte något avdrag för
            broavgiften vid resor över Öresundsbron. Den som däremot omfattas
            av någon undantagsregel, t.ex. den som fortfarande uppfyller villkoren
            för att vara gränsgångare enligt den övergångsregel som gäller
            sedan tiden före den 1 januari 1997, beskattas i Sverige, vilket
            medför att avdrag sker enligt svenska regler. För dessa fall föreligger
            således avdragsrätt för broavgiften.
          </note>
          <note>
            På motsvarande sätt ska, enligt huvudregeln, de som bor i Danmark
            och pendlar till arbete i Sverige beskattas för sina arbetsinkomster
            i Sverige. I normalfallet sker då beskattningen enligt lagen om
            särskild inkomstskatt för utomlands bosatta, SINK. Några avdrag
            för broavgifter eller andra omkostnader medges inte enligt denna
            lag. I stället tas en skatt ut med
          </note>
          <note>
            25 % av bruttolönen. Vid bestämmandet av denna skattesats har
            beaktats att några avdrag inte medges.
          </note>
          <note>
            Det är alltså riktigt att många av de svenskar som arbetar i
            Danmark inte har möjlighet att få avdrag för sina utgifter för
            broavgifter, men detta är en följd av att de ska beskattas i Danmark
            för sina arbetsinkomster.
          </note>
          <note>
            När det gäller frågan om studerande ungdomars resor över Öresundsbron
            kan jag, efter samråd med utbildningsministern, lämna följande
            svar. För danska studenter har det sedan länge varit klart att
            resor över nationsgränsen till universitet och högskolor på den
            svenska sidan, som är anslutna till Öresundsuniversitetet, omfattas
            av den vanliga statliga reserabatten för studenter.
          </note>
          <note>
            På den svenska sidan finns inget motsvarande generellt statligt
            rabattsystem. Reserabatter för studenter är en förhandlingsfråga
            mellan trafikbolag, i detta fall
          </note>
          <note>
            Skånetrafiken inom Region Skåne, och studentorganisationer. I
            februari i år kom en lösning till stånd som betyder att svenska
            studenter ges 30 % rabatt på resor över Öresundsbron.
          </note>
          <note>
            Genom den framförhandlade rabatten ges de svenska studenterna
            möjlighet att resa över Öresund på i stort sett samma villkor
            som de danska studenterna. Det finns därför inte någon anledning
            att vidta ytterligare åtgärder i detta hänseende.
          </note>
          <note type="speaker">
            Anf. 73 KENNETH LANTZ (kd):
          </note>
          <note>
            Fru talman! Jag vill först tacka finansministern för svaret.
          </note>
          <note>
            Oavsett var man bor uppstår kostnader för resor till och från
            arbetet. Det är enligt min mening därför inte rättvist att avdrag
            inte ska få ske i det land där jag har min hemvist. Även om lönebeskattningen
            sker i arbetslandet och jag är skattskyldig är jag övertygad om
            att jag också har någon form av inkomst i bostadslandet, eller
            så skulle man kunna göra ett avdrag i beskattningslandet, alltså
            Danmark i det här fallet, i relation till den inkomst som man
            har erhållit.
          </note>
          <note>
            Jag vill detta till trots ännu en gång ställa en fråga till finansministern:
            Kommer det att förbli helt omöjligt med förändringar av dessa
            avdragsregler, så att de som bor i Sverige och arbetar i Danmark
            ska kunna erhålla ett avdrag i våra svenska deklarationer eller
            i relation till den beskattning som sker i Danmark?
          </note>
          <note>
            Angående SINK, den särskilda inkomstskatten för utomlands bosatta,
            som vi har i Sverige undrar jag om det finns motsvarande lägre
            beskattning för danskar som bosätter sig i Sverige men som kommer
            att arbeta i sitt hemland Danmark. Under den senaste tiden har
            ju detta blivit aktualiserat, eftersom beräkningar visar att danskar
            som arbetar i sitt hemland faktiskt söker bostäder i Sverige,
            eftersom bostäderna är billigare och det även är förmånligt med
            tanke på socialförsäkringar och annan beskattning att bo i Sverige.
          </note>
          <note>
            Därför vill jag också fråga finansministern om han har beaktat
            dessa konsekvenser, att Malmö och övriga delar av Öresundskusten
            kommer att få en ökad invandring av danskar som bor i Sverige
            och erhåller svenska socialförsäkringar men betalar sin skatt
            i
          </note>
          <note>
            Danmark.
          </note>
          <note>
            Jag vill även ställa någon motfråga angående studerande ungdomars
            resor. Region Skåne har ju tagit över ansvaret som huvudman för
            järnvägsförbindelsen. Det råder inget tvivel om att kollektivresandet
            kommer att bli ganska omfattande och öka allteftersom tiden går.
            Detta är något som vi i Skåne och
          </note>
          <note>
            Själland ser framemot med stor tillfredsställelse. Men om vi
            av miljöskäl och kanske även av trafiksäkerhetsskäl vill att kollektivtrafiken
            ska öka undrar jag om vi inte bör agera så att folk i regionen
            förstår att detta är en av staten gynnad resmodell.
          </note>
          <note>
            I svaret finns ett löfte om att svenska studenter ska erhålla
            30 % rabatt. Jag undrar om detta är ett statligt stöd eller om
            det ska finansieras av Region Skåne och trafikbolagen. Man kan
            jämföra med Danmark. Det är faktiskt en statlig subventionering
            som sker på den danska sidan.
          </note>
          <note>
            Avslutningsvis har vi hört av brokonsortiets vd att man vill
            sänka priserna på bron. Det tycker jag är bra.
          </note>
          <note>
            Men kommer finansministern att bevaka detta i relation till det
            avtal som en gång tecknades med tanke på konkurrensneutralitet
            med norra Öresund och då också uppmuntra till kollektiva resor?
          </note>
          <note>
            Tack!
          </note>
          <note type="speaker">
            Anf. 74 BERTIL PERSSON (m):
          </note>
          <note>
            Fru talman! Jag vill börja med några övergripande synpunkter
            innan jag kommer in på frågeställningarna.
          </note>
          <note>
            Vi har väntat på Öresundsbron i 130 år. Nu finns förbindelsen
            där. Den förbinder 3,2 miljoner människor, 130 000 studenter och
            14 universitet och högskolor. När man fastställde avgiften på
            den här bron bestämde man sig för att man skulle halvera utsläppet
            jämfört med de båtar som då gick över sundet. Då fann man att
            det skulle innebära 10 000 bilar om dagen. För att nå just 10
            000 bilar om dagen borde avgiften lämpligen vara samma som på
            HH-leden.
          </note>
          <note>
            Man fann att det här kunde avskrivas på 17 år, vilket man tyckte
            var en rimlig avskrivningsperiod. Samtidigt kunde man konstatera
            att det, om det var halva avgiften på bron, i stället skulle bli
            40 000 bilar om dagen, dvs. lika många som går på vägen mellan
          </note>
          <note>
            Malmö och Trelleborg. Då kunde man avskriva bron på halva tiden.
            Dessutom har ju bilarna sedan dess blivit betydligt renare. En
            modern Toyota fungerar ju som luftrenare i Tokyo.
          </note>
          <note>
            En av nyckelfrågorna gäller naturligtvis den dynamik som en sådan
            här bro skapar. Utvecklingsfrågorna för en region handlar om universitet,
            flyg och en livsmiljö i form av bra kultur, fritid, skolor och
            bostäder. Och bron ger den här dynamiken åt hela
          </note>
          <note>
            Öresundsregionen. Öresundsregionen kan bli Europas femte K-region.
            Om det lyckas är det bra för hela landet. Det löser problemen
            med den lokala arbetslösheten och segregationen. Det är bra för
            landet med starka regioner, och Danmark har som sagt börja lätta
            på de hårda reglerna för studenterna.
          </note>
          <note>
            Är det inte, finansministern, rimligt att försöka dra nytta av
            den dynamik som den här bron ger åt Öresundsregionen genom att
            försöka klara av det som danskarna kallar de små tingen, dvs.
            att underlätta trafiken genom att på olika sätt minska avgifterna
            eller öka avdragen?
          </note>
          <note>
            Anf. 75 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag är övertygad om att den nya Öresundsbron kommer
            att vara en stor framgång för ett vidgat utbyte mellan våra två
            länder. Det kommer att handla om både arbetsresor och studieresor,
            naturligtvis, liksom om fritidsresor.
          </note>
          <note>
            Man kan se det här ur skattesynpunkt, exempelvis när det gäller
            studerandes möjligheter att åka mellan de olika länderna. I grund
            och botten har vi ju ett nordiskt skatteavtal som har tillämpats
            sedan lång tid tillbaka mellan de nordiska länderna. Det är självfallet
            det som gäller också i det här läget. Jag har lite svårt att se
            när Kenneth Lantz åker slalom mellan de olika skattesystemen och
            liksom vill utnyttja det bästa av både det ena och det andra skattesystemet.
            Rimligen måste vi hålla oss till det nordiska skatteavtal som
            finns. Uppstår det sedan erfarenheter som gör att det är motiverat
            att man ser över skatteavtalet förutsätter det att alla berörda
            länder är överens om de förändringar som kan göras. Men någon
            slalomåkning där man ibland tillämpar det danska, ibland det svenska
            och ibland båda skattesystemen tycker jag inte är särskilt lämpligt.
            Utan vi får hålla oss till de avtal som finns.
          </note>
          <note>
            Det innebär att det inte bara när det gäller skatteavtal utan
            också när det gäller kollektiva resor finns olika praxis och olika
            system i Danmark och Sverige.
          </note>
          <note>
            Vi får acceptera att de olikheter som finns får hanteras på respektive
            danska och svenska sidan.
          </note>
          <note>
            Jag ser inget skäl, som jag sade i mitt interpellationssvar,
            att nu göra någon förändring i det nordiska skatteavtalet. Den
            framtida erfarenheten får visa om det finns skäl för Sverige,
            Danmark och övriga nordiska länder att göra förändringar.
          </note>
          <note type="speaker">
            Anf. 76 KENNETH LANTZ (kd):
          </note>
          <note>
            Fru talman! Jag tackar ministern för det svaret.
          </note>
          <note>
            Jag håller med om att vi ska vara öppna för en eventuell förändring
            av skatteavtalet, och jag tycker att det känns angenämt att höra
            de orden från ministern.
          </note>
          <note>
            Vår statsminister har vid ett flertal tillfällen yttrat en varning
            för att Malmöregionen och övriga Öresundsregionen inte får halka
            efter den danska motsvarigheten. Det är intressant att vår statsminister
            har uppmärksammat detta. Jag hoppas att det inte enbart beror
            på att statsministerns bostadsort är Malmö, utan att det bygger
            på vissa konkreta fakta.
          </note>
          <note>
            Det är också ett litet varningstecken att han inser detta. Statsministerns
            oro för att Sverige skulle kunna komma på efterkälken - kanske
            ett dåligt ordval i de här sköna sommardagarna, akterseglad vore
            nog bättre - får vara som ett litet observandum för oss.
          </note>
          <note>
            Det vi skåningar oroas över är att människor upplever att det
            finns fler fördelar på den danska sidan eller att de tar för sig
            bättre än vi har förmåga att göra. Då är det, som Bertil Persson
            nämnde, ytterligt viktigt att integrationen inte avstannar. Vi
            måste i stället uppmuntra till att utöka och fortsätta det som
            en gång var den intention som initiativtagaren till brobygget
            hade.
          </note>
          <note>
            Jag har funderat lite grann på om Malmö hade varit Sveriges huvudstad,
            Köpenhamn är Danmarks huvudstad. Tror finansministern att det
            eventuellt skulle påverkat prissättning, tillgänglighet och annat
            stöd i anslutning till bron om det varit så att Sveriges huvudstad
            hade hetat Malmö i stället för Stockholm?
          </note>
          <note>
            Då skulle man kunna misstänka att huvudstadsperspektivet fått
            en helt annan innebörd, ett helt annat värde för hela brofrågan,
            för priser på kollektivresandet och även prissättningen för bilisterna.
          </note>
          <note type="speaker">
            Anf. 77 BERTIL PERSSON (m):
          </note>
          <note>
            Fru talman! Jag skulle vilja vidga perspektivet ytterligare lite
            grann. Om man ser detta från ett Skåneperspektiv så har vi en
            tillväxttriangel med Berlin, där enorma satsningar görs, Hamburg,
            som för närvarande expanderar mest av alla städer i Europa, och
          </note>
          <note>
            Öresundsregionen, som har potentialen att utvecklas starkt. Denna
            triangels sida är 30 mil. Kan man klara förbindelserna på ett
            bra, enkelt och billigt sätt är potentialen enorm, inte minst
            med tanke på alla universitet som finns i området.
          </note>
          <note>
            Det vi behöver ytterligare är HH-leden för att knyta ihop ringen
            runt Sundet. Det vi behöver är också en led från Falster ned till
            Rostock för att vi ska få raka vägen från Skåne till Berlin, Prag
            och Wien.
          </note>
          <note>
            Det finns alltså ett stort perspektiv i detta som jag tror är
            viktigt att komma ihåg.
          </note>
          <note>
            Man ska också komma ihåg att även om man bygger för långväga
            trafik är det alltid på det sättet att alla broar domineras av
            lokaltrafiken. Lokaltrafiken är en viktig bieffekt av de vägar
            som byggs även för långa transporter. Det är den som ger de stora
            vinsterna. Jag hoppas alltså att det som finansministern uttryckte
            som positiv inställning till att utnyttja utvecklingspotentialen
            här tar sig uttryck i fortsatta stöd för en utveckling av trafiksystemet
            i tillväxttriangeln.
          </note>
          <note>
            För jag tror att hela landet kommer att tjäna på det.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 1999/2000:335 om alkoholskatterna
          </note>
          <note>
            Anf. 78 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Carl Erik Hedlund har frågat mig om jag kommer att
            föreslå att ölskatterna anpassas till dansk nivå i samband med
            att införselkvoterna för öl höjs och om jag har utarbetat en plan
            för i vilken takt alkoholskatterna kommer att sänkas. Vidare har
            Carl
          </note>
          <note>
            Erik Hedlund frågat mig vilken bedömning jag gör av möjligheterna
            att i sommar kunna kontrollera införseln av alkohol, när Öresundsbron
            har öppnats.
          </note>
          <note>
            Regeringen har i den proposition om ändrade regler för privat
            införsel av alkoholdrycker m.m., proposition 1999/2000:121, som
            överlämnades till riksdagen den 25 april uttalat att den avser
            att återkomma med förslag till åtgärder på skatteområdet i budgetpropositionen
            för år 2001. Jag ser med anledning härav inte någon anledning
            att nu uttala mig om eventuella senare skattesänkningar på alkoholområdet.
          </note>
          <note>
            I vårpropositionen har regeringen föreslagit att
          </note>
          <note>
            Tullverket ska tillföras medel för att finansiera de merkostnader
            som Öresundsbron för med sig. Enligt
          </note>
          <note>
            Tullverket innebär regeringens förslag att det bör vara möjligt
            att även vid Öresundsbron upprätthålla samma kontrollnivå som
            i dag.
          </note>
          <note type="speaker">
            Anf. 79 CARL ERIK HEDLUND (m):
          </note>
          <note>
            Fru talman! Finansministern har i olika sammanhang gjort sig
            känd för korta och inte alltid så innehållsrika svar. Det svar
            som jag har fått på min interpellation är också tunt. Det finns
            inga motiveringar, inga resonemang, och det bekymrar mig. Har
            verkligen inte finansministern mer att säga? Tycker verkligen
            finansministern att regeringen har kontroll över läget?
          </note>
          <note>
            Svenska bryggerier och bryggeriarbetare är mycket oroliga för
            framtiden. Jag har här en bok med de samlade protesterna från
            svenska bryggeriarbetare.
          </note>
          <note>
            Det är ca 4 000 protester som uttrycker oro för framtiden. Man
            konstaterar att 500 bryggeriarbeten har försvunnit, att flera
            bryggerier permitterar, att jobben är hotade i än större utsträckning
            nu och att ölskatten måste halveras för att behålla jobben i Sverige.
          </note>
          <note>
            Men regeringen föredrar att avvakta för att se om det blir värre
            innan man agerar. Vad är det som regeringen vill veta ytterligare?
            Räcker det inte att smugglingen ökar kraftigt? Det finns beräkningar
            som visar att mellan 40 % och 50 % av all sprit som konsumeras
            i Sverige är obeskattad i Sverige. I Sydsverige är siffran dramatiskt
            högre. Räcker det inte att se att svensk bryggeriindustri drar
            ned? Räcker det inte med alltfler och allt högre varningsrop om
            ökning av den organiserade brottsligheten?
          </note>
          <note>
            En del fakta om införseln av alkohol:
          </note>
          <note>
            Under de senaste tolv månaderna uppgick privatinförseln av öl
            till 67 miljoner liter, vilket är mer än hälften av Systembolagets
            försäljning under hela
          </note>
          <note>
            1999. 68 % av denna införsel är olaglig. Tendensen är mycket
            klar. Den genomsnittliga olagliga kvantiteten ökar.
          </note>
          <note>
            Skåne och övriga Sydsverige är överrepresenterat när det gäller
            privatinförseln, men ända upp till Mellansverige ökar den illegala
            införseln. Bussar byggs om för att kunna ta med ökade kvantiteter.
          </note>
          <note>
            Länsstyrelsen i Skåne har skrivit en larmrapport om den olagliga
            hanteringen av alkohol och cigaretter. Och det är under sommarmånaderna
            som de verkligt stora kvantiteterna kommer in.
          </note>
          <note>
            Mot bakgrund av dessa fakta är det inte underligt att bryggeriarbetarna,
            bryggeriföretagen, Systembolaget, myndigheter, socialnämnder,
            polis och tullpersonal är oroliga och vill att regering och riksdag
            ska agera.
          </note>
          <note>
            Den enda rimliga inställningen, tycker jag, är att gilla läget.
            Nu är det som det är, vill vi ha styrning av utvecklingen måste
            vi agera och inte stoppa huvudet i busken. Jag anser att det förnuftigaste
            vore att nu sänka alkoholskatterna till en nivå som ligger någorlunda
            i paritet med Danmark. Koppla sedan detta till en intensiv upplysningskampanj
            om både alkoholens skadeverkningar och om vikten att inte handla
            med smuggelvaror.
          </note>
          <note>
            Varför vill inte finansministern diskutera denna fråga nu, innan
            problemen blir ännu större? Tror finansministern att det kommer
            att vara möjligt för de svenska bryggerierna att konkurrera med
            så stora skillnader i skattesatser? Hur kommer det att bli när
            införselkvantiteterna ökar ytterligare? Hur kommer det att bli
            med jobben i bryggerierna?
          </note>
          <note>
            Tror verkligen finansministern att det kommer att vara möjligt
            att kontrollera införseln bättre efter det att Öresundsbron har
            öppnat? Och varför vill inte finansministern nu diskutera strategin
            för framtida skattesänkningar? För alla som agerar här, tillverkare,
            importörer och liknande, är det bättre att känna till en tidtabell
            framöver, så att man kan anpassa sig. Nu görs en massa gissningsarbete.
          </note>
          <note>
            Fru talman! Efter debatten ska jag be att få överlämna skriften
            med de här namnunderskrifterna till finansministern.
          </note>
          <note>
            Anf. 80 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag kan informera Carl Erik Hedlund om att jag redan
            har fått skriften, så han kan ha behålla sitt eget exemplar för
            egen del. Den är inregistrerad på Finansdepartementet i vederbörlig
            ordning.
          </note>
          <note>
            Jag kan också lugna Carl Erik Hedlund, och eventuellt dem han
            kan ha oroat, med att regeringen faktiskt redan har agerat. Det
            borde inte vara helt obekant för Carl Erik Hedlund att regeringen
            redan i vårpropositionen anslog 35 miljoner kronor som ger
          </note>
          <note>
            Tullverket möjlighet att stärka gränsskyddet med ungefär 100
            nya anställda. Det är en välbehövlig förstärkning av gränsskyddet
            som Tullverket har fått.
          </note>
          <note>
            Jag är väl medveten om att Carl Erik Hedlund inte är känd för
            att ha något större socialt samvete, framför allt har han inte
            någon som helst oro och ängslan för våra alkoholskador. Det är
            inget ämnesområde som Carl Erik Hedlund över huvud taget brukar
            beröra i sina anföranden eftersom han inte bekymrar sig om den
            sidan av saken. Regeringen har mycket tydligt sagt i samband med
            propositionen om införselreglerna att vi har för avsikt att komma
            tillbaka i höst med en förnyad bedömning av vilka skattekonsekvenser
            det kan bli med de nya införselreglerna.
          </note>
          <note>
            Det gäller att väga in de alkoholpolitiska insatser som behöver
            göras. Jag inser att alkoholpolitiska insatser är ett främmande
            område för Carl Erik Hedlund som saknar intresse för det området.
            Regeringen avser att återkomma i båda frågorna, både angående
            beskattningen och alkoholpolitiken. Det får Hedlund trösta sig
            med i fortsättningen.
          </note>
          <note type="speaker">
            Anf. 81 CARL ERIK HEDLUND (m):
          </note>
          <note>
            Fru talman! Jag tackar finansministern för det här svaret. För
            det första får jag tacka för att jag får behålla det här exemplaret
            så att jag kan ha det som kvällslektyr. För det andra vill jag
            informera finansministern om att jag förvisso har ett starkt engagemang
            i alkoholfrågor och skadeverkningar av alkohol. Under min tid
            i näringslivet engagerade jag mig mycket i den etiska daningen
            av ungdomen och antidrogverksamhet. I droger ingår såväl tobak,
            alkohol som narkotika. På den punkten vill jag informera finansministern
            om bakgrunden och engagemanget.
          </note>
          <note>
            Just nu diskuterar vi skatterna, och jag diskuterar skatterna
            med utgångspunkten att om vi inte gör någonting kommer vi att
            få till stånd en illegal hantering. Det finns en referens i tobakskatterna.
            Det var i och för sig före finansministern tillträdde sitt ämbete.
          </note>
          <note>
            Då höjdes skatterna på tobak. Vi var då det enda parti som sade
            att det kommer att innebära en illegal hantering med smuggling
            och att skatteintäkterna kommer att sjunka. Det är två negativa
            effekter, dvs. den ena på statskassan och den andra i det allmänna
            rättsmedvetandet.
          </note>
          <note>
            Det var precis vad som hände. Då fick regeringen komma tillbaka
            med en sänkning av skatterna. Då var skadan redan skedd. Då hade
            de illegala distributionsformerna etablerats. Jag är orolig för
            att om vi inte gör någonting nu kommer det här att blossa upp.
            Det kommer att bli dyrare och svårare att återställa det hela.
            Man ska agera nu. Om jag inte är felunderrättad av massmedier
            och annat, har finansministern själv ungefär samma inställning.
            Vad som har sagts i tidningar och i korridorerna här är att finansministern
            har velat göra förändringar. Jag vet inte hur stora dessa skulle
            vara, men finansministern delar min uppfattning i min analys även
            om det inte inbegriper slutsatserna fullt ut.
          </note>
          <note>
            Jag skulle vilja fråga hur stort skattebortfallet kommer att
            bli om det inte görs något. Den illegala och legala privata införseln
            kommer att öka - det är ställt utom allt tvivel. Jag har hört
            att det finns en rekryteringsfirma som har rekryterat ungdomar
            - som förmodligen har fyllt 18 år, om nu tullen hinner kontrollera
            det - som ska åka i skytteltrafik och ta in nya kvantiteter.
          </note>
          <note>
            Det finns en uppsjö av idéer. Jag vill inte att Sverige ska bli
            ett land som har en mängd illegala verksamheter. Vi har den lagliga
            distributionen över Systembolaget och restauranger. Vi har de
            importörer vi har och ett regelverk. Vi ska inte slå undan benen
            för dem, utan vi ska se till att fortsätta att ha en kontroll.
          </note>
          <note>
            Vad räknar finansministern med att skattebortfallet blir om vi
            inte gör någonting nu och väntar till hösten? Finns det någon
            beredskap att göra detta snabbare?
          </note>
          <note>
            Anf. 82 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag antar att Carl Erik Hedlund uppskattar att regeringen
            förstärker gränsskyddet och ger tullen 100 nya medarbetare. Det
            är ett sätt att komma till rätta med den illegala handeln och
            ett sätt att kontrollera handeln bättre i fortsättningen.
          </note>
          <note>
            Jag har vid ett flertal tillfällen fått interpellationer och
            frågor från Carl Erik Hedlund som alla har gått ut på att sänka
            ölskatten. Jag kan inte erinra mig att Carl
          </note>
          <note>
            Erik Hedlund vid ett enda tillfälle har haft någon fråga, interpellation
            eller propå om att göra ytterligare insatser på det alkoholpolitiska
            området. Det kommer att ges tillfälle för Carl Erik Hedlund att
            ha synpunkter under hösten, eftersom regeringen tänker återkomma
            i fråga om både skatten och de alkoholpolitiska insatserna. Det
            är viktigt att ha en bra balans kring dessa områden. Därför är
            regeringens bedömning att vi kan gott vänta till hösten för att
            återkomma med förslag på båda områdena.
          </note>
          <note type="speaker">
            Anf. 83 CARL ERIK HEDLUND (m):
          </note>
          <note>
            Fru talman! Ska jag tolka svaret från finansministern att finansministern
            inte räknar med att det ska bli en negativ påverkan på skatteintäkterna
            från den 1
          </note>
          <note>
            juli år 2000 beroende på de ökade införselreglerna och öppnandet
            av Öresundsbron? Jag kan inte tolka det på något annat sätt. Då
            kommer vi att ha facit ganska snabbt, eftersom man räknar med
            att 80 % av den öl och sprit som konsumeras i sydliga Sverige
            är infört på privat väg - inte allt illegalt, men nu pratar vi
            också om ökade legala införselkvoter.
          </note>
          <note>
            När det gäller att jag inte har ställt någon interpellation till
            finansministern om nykterhetsfrågor eller förebyggande verksamhet
            rörande alkoholdrycker har sina randiga skäl. Det är till socialministern
            jag i så fall skulle ställa den interpellationen. Vi har den arbetsfördelningen
            inom gruppen att det är min kollega Leif Carlson som har gjort
            det vid ett flertal tillfällen.
          </note>
          <note type="speaker">
            Anf. 84 CARL FREDRIK GRAF (m):
          </note>
          <note>
            Fru talman! Jag begärde ordet när finansministern tog upp frågan
            om anslaget till Tullverket. Han hävdade att 35 miljoner kronor
            är den satsning som finansministern vill göra för att förstärka
            gränskontrollen. Hur stor andel av dessa 35 miljoner är ett permanent
            anslag, och hur stor andel är avgifter som tullen ska ta in på
            olika förrättningar? Vilken långsiktighet och uthållighet bedömer
            finansministern att den här satsningen på gränskontrollen kommer
            att få?
          </note>
          <note>
            Om jag minns rätt beror 25 miljoner av dessa 35 på hur effektiv
            tullen är på att plocka in avgifter från näringslivet i olika
            sammanhang.
          </note>
          <note>
            Jag vill upprepa Carl Erik Hedlunds fråga om hur finansministern
            bedömer att skattebortfallet kommer att se ut från den 1 juli
            vid oförändrad skattesats.
          </note>
          <note>
            Anf. 85 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Svaret på den första frågan är att det är självklart
            att ett visst bortfall av skatteintäkter är ofrånkomligt eftersom
            vi har nya införselregler från den 1 juli. Om det går att räkna
            i exakta kronor och ören tror jag är svårt på nuvarande stadium.
            Det är ett av skälen till att regeringen tycker att det finns
            anledning att avvakta ett tag innan man bestämmer sig för vad
            som bör göras i skattefrågorna.
          </note>
          <note>
            Svaret på den andra frågan som handlade om
          </note>
          <note>
            Tullverkets resurser är att enligt Tullverkets bedömningar möjliggör
            detta ett hundratal nya medarbetare.
          </note>
          <note>
            Det är självfallet inte bara för stunden utan för tiden framöver
            också.
          </note>
          <note type="speaker">
            Anf. 86 CARL FREDRIK GRAF (m):
          </note>
          <note>
            Fru talman! I den första delen säger finansministern att det
            blir ett bortfall på grund av de nya införselreglerna. Jag tror
            att det är en riktig slutsats. Man kan då möjligen tänka sig att
            parera detta genom att sänka skatten i Sverige och på det viset
            få de här inköpen att äga rum på svensk mark, i Systembolaget.
          </note>
          <note>
            Jag vill ändå fråga finansministern om uthålligheten på anslaget
            till Tullverket. Om man nu ska ställa de här tjänsterna i relation
            till hur mycket avgifter tullen får in och tullen har som ambition
            att automatklarera, vilket innebär att de här tjänsterna blir
            kostnadsfria, bedömer inte finansministern att det finns ett samband
            som gör att den här satsningen ganska snabbt kommer att avklinga
            i takt med datoriseringen inom Tullverket?
          </note>
          <note>
            Anf. 87 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Tullen har höga ambitioner när det gäller både datorisering
            och att använda ny teknik.
          </note>
          <note>
            Jag är helt medveten om att om tullen lyckas minska sina kostnader
            via ny teknik är det naturligtvis enbart en fördel för tullen
            att kunna använda sina inkomster på annat sätt. Det ger också
            möjlighet till den långsiktiga förstärkningen med ett hundratal
            medarbetare.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 1999/2000:339 om omläggning av jordbrukets
            energibeskattning
          </note>
          <note>
            Anf. 88 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Göte Jonsson har frågat mig om omläggningen av jordbrukets
            energibeskattning.
          </note>
          <note>
            Regeringen har i budgetpropositionen för år 2000
          </note>
          <note>
            aviserat att jordbruket fr.o.m. den 1 juli 2000 ska ges samma
            reduktion av energi- och koldioxidskatterna som industrin och
            växthusnäringen har för närvarande. Riksdagen har anslutit sig
            till regeringens bedömning. Regeringen har den 6 april i år beslutat
            överlämna propositionen Vissa punktskattefrågor till riksdagen,
            där bl.a. förslag lämnas i lagstiftningsfrågor rörande denna omläggning
            (prop.
          </note>
          <note>
            1999/2000:105).
          </note>
          <note>
            Sedan riksdagsbehandlingen av budgetpropositionen har en promemoria
            rörande de närmare administrativa reglerna för de aktuella skattelättnaderna
            upprättats inom Finansdepartementet. Promemorian har remissbehandlats.
            Mot bakgrund av de synpunkter som framkom vid remissbehandlingen,
            har det förslag som presenterats i propositionen Vissa punktskattefrågor
            upprättats.
          </note>
          <note>
            Förslaget innebär att samma regler som tillämpas för tillverkningsindustrin
            också tillämpas för jordbrukets skattelättnader på bränslen. Vad
            däremot gäller skattefriheten för el har de stora praktiska uppbördsproblemen
            visat att en annan ordning är nödvändig för jordbrukets del, i
            syfte att skapa ett system som är någorlunda hanterbart för beskattningsmyndigheten
            och elleverantörerna.
          </note>
          <note>
            Det föreslagna återbetalningssystemet innebär att vissa beloppsgränser
            tillämpas för de fall när belopp betalas tillbaka till jordbruksföretagen.
            Gränserna har bedömts nödvändiga av administrativa skäl. Den varaktiga
            offentlig-finansiella kostnaden för jordbrukets skatteomläggning
            beräknades i budgetpropositionen till 0,26 miljarder kronor. Det
            föreslagna återbetalningssystemet innebär att kostnaderna nu kan
            beräknas till ett lägre belopp än som beräknats i budgetpropositionen
            för år 2000. Jag vill dock poängtera att vad som aviserades i
            budgetpropositionen och därefter beslutades av riksdagen, enbart
            var att likställa jordbruket med tillverkningsindustrin i energiskattehänseende.
            Detta åstadkoms genom det förslag regeringen nu lagt. Att administrativa
            skäl nödvändiggjort en i viss mån annan ordning för återföringen
            av energiskatten på el till jordbruket ändrar inte på detta förhållande.
          </note>
          <note>
            Då Göte Jonsson, som framställt interpellationen, anmält att
            han var förhindrad att närvara vid sammanträdet medgav tredje
            vice talmannen att Ingvar
          </note>
          <note>
            Eriksson i stället fick delta i överläggningen.
          </note>
          <note type="speaker">
            Anf. 89 INGVAR ERIKSSON (m):
          </note>
          <note>
            Fru talman! Jag har anledning att ta emot det här svaret i stället
            för Göte Jonsson, som är förhindrad att delta.
          </note>
          <note>
            Jag vill tacka finansministern för svaret på interpellationen
            om frågeställningar kring omläggningen av jordbrukets energibeskattning.
          </note>
          <note>
            Fr.o.m. den 1 juli innevarande år är avsikten att jordbruket
            ska ges en reduktion av energi- och koldioxidskatterna. Regeringen
            har skickat en remiss till
          </note>
          <note>
            Lagrådet i frågan. Av den framgår att rätten till återbetalning
            vad gäller eldningsolja endast föreligger när ersättningen för
            kalenderkvartal uppgår till minst
          </note>
          <note>
            1 000 kr. Vad gäller återbetalning av elskatt har en administrativ
            gräns satts på 1 000 kr av skattebeloppet. Detta innebär att framför
            allt mindre brukare missgynnas när det gäller återbetalning av
            dessa skatter. Denna ordning kan också innebära att jordbruket
            förlorar upp till en tredjedel av aviserat skattesänkningsbelopp,
            vilket jag anser felaktigt och också orimligt.
          </note>
          <note>
            I svaret som finansministern här lämnat - ett svar om hur man
            motiverat regeringens ställningstagande
          </note>
          <note>
            - menar statsrådet uppenbarligen att berörda företagare får finna
            sig i regeringens orättvisa upplägg. Jag beklagar detta. Finansministern
            säger egentligen i svaret att de diskriminerande gränser som förordas
            bedöms nödvändiga av administrativa skäl. Kostnaderna för att
            administrera ett rättvisare förfarande skulle bli för höga.
          </note>
          <note>
            Jag måste tyvärr notera med stor förvåning att regeringen genom
            sitt beslut utesluter stora delar av bondekåren genom att föreskriva
            regler som enbart gynnar de stora företagen.
          </note>
          <note>
            Fru talman! Punktskatterna på produktionsmedel i jordbruket är
            avsevärt högre i Sverige än i omvärlden.
          </note>
          <note>
            Detta ger konkurrensnackdelar för svenska livsmedel på den gemensamma
            marknaden. Utredningen En livsmedelsstrategi för Sverige visade
            att det är elskatten, skatten på eldningsolja, skatten på diesel
            och skatten på handelsgödsel som behöver sänkas för att jordbruket
            i Sverige ska komma i kostnadsparitet med det danska.
          </note>
          <note>
            När Öresundsbron öppnas senare i år kommer den reella konkurrenssituationen
            att förändras. Det blir lättare att föra in danska livsmedel i
            Sverige. Det är därför bra att de förändringar som regeringen
            nu föreslår ska träda i kraft den 1 juli.
          </note>
          <note>
            Men förändringarna berör enbart en mindre del av de skatter som
            behöver sänkas. Utöver de energiskatter som regeringen nu äntligen
            avser att sänka kommer dieselskatten och gödselskatten, som också
            bör tas bort, på samma sätt som skett i Finland och
          </note>
          <note>
            Österrike då dessa länder gick med i EU.
          </note>
          <note>
            Fru talman! Det är svårt att förstå regeringens val av system
            då man nu är beredd att sänka en del av dessa skatter. Nog borde
            ett bättre alternativ kunnat väljas. Varför inte låta jordbrukarna
            få möjlighet att i sin inkomstdeklaration begära reduktion för
            energiskatten och för 50 % av koldioxidskatten på eldningsolja?
            Kostnaderna skulle givetvis styrkas för att reduktion ska kunna
            beviljas. Denna metod innebär liten byråkrati. Kontroll av deklarationen
            ska givetvis göras i vanlig ordning.
          </note>
          <note>
            Man kommer också ifrån den diskriminering av mindre och medelstora
            jordbruksföretag som regeringens förslag innebär. Med ett sådant
            förslag behövs inte någon lägsta beloppsgräns av administrativa
            skäl. Alla jordbrukare kan därmed få del av skattelättnader. För
            företag med höga energikostnader kan preliminärskatten jämkas
            med hänsyn till förväntad skattereduktion.
          </note>
          <note>
            Jag har två frågor. Kommer finansministern att ta hänsyn till
            de orättvisa effekter som valet av system för skattelättnaden
            medför? Kan finansministern tänka sig en sådan lösning som jag
            har skissat här?
          </note>
          <note>
            Anf. 90 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Svaret på frågorna är att det löfte som utställdes
            i budgetpropositionen i höstas om att likställa jordbrukets energibeskattning
            med industrins energibeskattning är uppfyllt via det här förslaget.
          </note>
          <note>
            Det är rimligen så att det system som nu tillämpas är att föredra
            ur administrativ synpunkt, med tanke på att det system som från
            början hade diskuterats inte visade sig praktiskt genomförbart,
            eftersom elleverantörerna inte kunde medverka på det sätt som
            hade förutsatts.
          </note>
          <note>
            Därför har det varit regeringens bestämda önskan att se till
            att jordbruket får samma beskattningsregler som industrin, och
            det får det också via det förslag som regeringen nu har. Något
            annat förslag är inte aktuellt.
          </note>
          <note type="speaker">
            Anf. 91 INGVAR ERIKSSON (m):
          </note>
          <note>
            Fru talman! Jag beklagar att statsrådet inte alls är beredd att
            resonera om något annat upplägg. Det är riktigt, som finansministern
            säger, att det blir likställighet mellan jordbruket och industrin.
            Men det gäller inte alla jordbrukare, utan en mycket stor del
            kommer utanför genom det här systemet. Det är djupt beklagligt.
            De har också stora svårigheter att klara konkurrensen. Det är
            det mindre jordbruket som då drabbas väldigt hårt.
          </note>
          <note>
            Det är mot den bakgrunden som jag skissade på ett annat förslag.
            Det vore betydligt enklare att lägga upp det systemet. Då kommer
            man ifrån de höga kostnader just för administrationen som har
            nämnts i de här sammanhangen.
          </note>
          <note>
            Jag beklagar att finansministern inte är beredd att ta upp det.
            Jag vill än en gång fråga varför man inte vill ta upp detta resonemang.
            Vi har väl alla gemensamt en ambition att arbeta för ett rättvist
            skattesystem. Det som regeringen nu har föreslagit är inte rättvist,
            utan tvärtemot vad man ibland talar om medverkar man egentligen
            till ett system som leder till ökade orättvisor och minskad konkurrenskraft
            för det mindre jordbruket.
          </note>
          <note>
            Anf. 92 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag kan konstatera att vi är överens om att det förslag
            som föreligger faktiskt ger, precis som sades alldeles nyss, likställighet
            mellan industrins och jordbrukets energibeskattning.
          </note>
          <note>
            Sedan kan man naturligtvis konstatera att om man inte skulle
            ha någon form av administrativ gräns, skulle ett mycket större
            antal personer och företag få skattebefrielse. Man skulle alltså
            få väldigt många mindre företag som inte är heltidsjordbruk och
            som har en rätt liten omfattning. Därför har man av administrativa
            skäl valt att undvika att dra på sig stora administrationskostnader
            och sett till att systemet i första hand omfattar de som har större
            omfattning på sitt jordbruk. Jag är övertygad om att långt över
            hälften av alla jordbrukare och därmed i praktiken också alla
            heltidsjordbrukare omfattas av det här systemet.
          </note>
          <note type="speaker">
            Anf. 93 INGVAR ERIKSSON (m):
          </note>
          <note>
            Fru talman! Jag är medveten om att det är svårt att dra gränser
            och att fler skulle komma i fråga. Men med det system som jag
            skissade om att få yrka avdrag i deklarationen skulle prövningen
            bli enklare och administrationen inte så dyrbar. Man vet ju vilka
            som är heltids- respektive deltidsbönder och varifrån de får sina
            inkomster. Det är mot den bakgrunden som jag beklagar att inte
            ett resonemang kring ett sådant system kan tas upp.
          </note>
          <note>
            Sedan har jag en sista fråga: När kommer andra förslag när det
            gäller jordbrukets energiskatter? Exempelvis är skatterna på diesel
            och gödsel diskriminerande för svenska bönder i förhållande till
            deras konkurrenter i vår nära omvärld. En energiskattesänkning
            vore en väldigt angelägen reform. Det skulle vara intressant att
            höra om statsrådet i dag har någon tanke om när en sådan skulle
            kunna bli verklighet.
          </note>
          <note>
            Anf. 94 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Den höjning av dieselskatten som beslutades av riksdagen
            förra hösten är en del i den s.k.
          </note>
          <note>
            gröna skatteväxlingen. Jag förutsätter att även jordbrukare vill
            delta i arbetet med att förbättra vår miljö, och det var miljöskäl
            som motiverade denna höjning av dieselbeskattningen. Jag ser ingen
            anledning att särskilja jordbrukets dieselbeskattning från andra
            typer av dieselbeskattning. Det innebär att varje form av förändring
            av våra energiskatter får ses som ett mer generellt uppdrag att
            se på energibeskattningen.
          </note>
          <note>
            Regeringen kommer att återkomma till energibeskattningen och
            även till den gröna skatteväxlingen. Men jag utgår från att alla
            jordbrukare också vill delta i den form av miljöarbete som den
            här typen av beskattning innebär.
          </note>
          <note>
            Överläggningen var härmed avslutad.
          </note>
          <note>
            18 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Näringsutskottets betänkande 1999/2000:NU11
          </note>
          <note>
            Justitieutskottets betänkanden 1999/2000:JuU16 och
          </note>
          <note>
            JuU18
          </note>
          <note>
            Lagutskottets betänkanden 1999/2000:LU20 och
          </note>
          <note>
            LU21
          </note>
          <note>
            Utrikesutskottets betänkande 1999/2000:UU8
          </note>
          <note>
            Försvarsutskottets betänkanden 1999/2000:FöU4 och
          </note>
          <note>
            FöU5
          </note>
          <note>
            Näringsutskottets betänkande 1999/2000:NU16
          </note>
          <note>
            Miljö- och jordbruksutskottets betänkande
          </note>
          <note>
            1999/2000:MJU14
          </note>
          <note>
            Konstitutionsutskottets betänkande 1999/2000:KU23
          </note>
          <note>
            19 § Bordläggning
          </note>
          <note>
            Anmäldes och bordlades
          </note>
          <note>
            Förslag
          </note>
          <note>
            1999/2000:RR9 Riksdagens revisorers förslag angående Allmänna
            arvsfonden
          </note>
          <note>
            Utbildningsutskottets betänkanden
          </note>
          <note>
            1999/2000:UbU14 Vissa högskolefrågor
          </note>
          <note>
            1999/2000:UbU15 Vissa skolfrågor
          </note>
          <note>
            Justitieutskottets betänkande
          </note>
          <note>
            1999/2000:JuU11 Organisationsförändringar inom rättsväsendet
          </note>
          <note>
            20 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 8 maj
          </note>
          <note>
            1999/2000:900 av Annelie Enochson (kd) till justitieminister
            Laila Freivalds
          </note>
          <note>
            Tomträtter
          </note>
          <note>
            den 9 maj
          </note>
          <note>
            1999/2000:901 av Gun Hellsvik (m) till socialminister Lars Engqvist
          </note>
          <note>
            Psykiskt handikappade
          </note>
          <note>
            1999/2000:902 av Lena Ek (c) till jordbruksminister
          </note>
          <note>
            Margareta Winberg
          </note>
          <note>
            Utveckling av fiskodling som ny näring i skärgårdsområden
          </note>
          <note>
            1999/2000:903 av Inger Strömbom (kd) till näringsminister Björn
            Rosengren
          </note>
          <note>
            Järnvägstrafiken Östersund-Storlien
          </note>
          <note>
            1999/2000:904 av Inga Berggren (m) till näringsminister Björn
            Rosengren
          </note>
          <note>
            Konkurrensförutsättningar mellan olika transportslag
          </note>
          <note>
            1999/2000:905 av Marie Engström (v) till statsminister Göran
            Persson
          </note>
          <note>
            Regeringssammanträde i Värmland
          </note>
          <note>
            1999/2000:906 av Cecilia Magnusson (m) till justitieminister
            Laila Freivalds
          </note>
          <note>
            Utvärdering av föräldrabalksreformen
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 16 maj.
          </note>
          <note>
            21 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 8 maj
          </note>
          <note>
            1999/2000:868 av Göte Wahlström (s) till statsrådet
          </note>
          <note>
            Mona Sahlin
          </note>
          <note>
            Arbetsmarknadens parter och arbetsmiljön
          </note>
          <note>
            den 9 maj
          </note>
          <note>
            1999/2000:879 av Göran Lindblad (m) till statsrådet
          </note>
          <note>
            Mona Sahlin
          </note>
          <note>
            Konkurrenssituationen för publikationer om gästhamnar
          </note>
          <note>
            1999/2000:881 av Gunilla Tjernberg (kd) till statsrådet Ingegerd
            Wärnersson
          </note>
          <note>
            Fritidshem
          </note>
          <note>
            1999/2000:884 av Lars Hjertén (m) till statsrådet
          </note>
          <note>
            Ingegerd Wärnersson
          </note>
          <note>
            Gymnasiebetygen
          </note>
          <note>
            1999/2000:886 av Carina Hägg (s) till näringsminister Björn Rosengren
          </note>
          <note>
            Kablar under jorden
          </note>
          <note>
            1999/2000:895 av Åke Carnerö (kd) till näringsminister Björn
            Rosengren
          </note>
          <note>
            Utbyggnaden av väg E 6 i Bohuslän
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 16 maj.
          </note>
          <note>
            22 § Kammaren åtskildes kl. 19.34.
          </note>
          <note>
            Förhandlingarna leddes av talmannen från sammanträdets början
            till ajourneringen kl. 16.23 och av tredje vice talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
