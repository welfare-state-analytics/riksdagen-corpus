<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--59</head>
          <docDate when="2000-02-02 00:00:00">2000-02-02 00:00:00</docDate>
        </div>
      </front>
      <body>
        <div>
          <note>
            16.00 - 16.18
          </note>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Utökning av antalet extra suppleanter i konstitutionsutskottet
            och bostadsutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            på begäran av Kristdemokraternas riksdagsgrupp, tillstyrkt att
            antalet suppleanter skulle utökas enligt följande:
          </note>
          <note>
            från 21 till 22 i konstitutionsutskottet från 18 till 19 i bostadsutskottet
          </note>
          <note>
            Kammaren medgav dessa utökningar.
          </note>
          <note>
            2 § Val av extra suppleanter i konstitutionsutskottet och bostadsutskottet
          </note>
          <note>
            Företogs val av extra suppleanter i konstitutionsutskottet och
            bostadsutskottet.
          </note>
          <note>
            Kammaren valde i enlighet med Valberedningens förslag till
          </note>
          <note>
            suppleant i konstitutionsutskottet
          </note>
          <note>
            Magda Ayoub (kd)
          </note>
          <note>
            suppleant i bostadsutskottet
          </note>
          <note>
            Annelie Enochson (kd)
          </note>
          <note>
            3 § Anmälan om kompletteringsval till konstitutionsutskottet
          </note>
          <note>
            Förste vice talmannen meddelade att Kristdemokraternas riksdagsgrupp
            på grund av uppkommen vakans anmält Holger Gustafsson som ledamot
            i
          </note>
          <note>
            Europarådets svenska delegation.
          </note>
          <note>
            Förste vice talmannen förklarade vald till
          </note>
          <note>
            ledamot i Europarådets svenska delegation
          </note>
          <note>
            Holger Gustafsson (kd)
          </note>
          <note>
            4 § Meddelande om information från regeringen
          </note>
          <note>
            Förste vice talmannen meddelade att torsdagen den 3 februari
            omkring kl. 15.00 skulle miljöminister
          </note>
          <note>
            Kjell Larsson lämna information från mötet i Montreal om avtal
            för internationell handel för genmodifierade organismer (GMO).
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1999/2000:58 till skatteutskottet
          </note>
          <note>
            6 § Riksdagsförvaltningens årsredovisning för verksamhetsåret
            1998
          </note>
          <note>
            Föredrogs konstitutionsutskottets betänkande 1999/2000:KU8
          </note>
          <note>
            Riksdagsförvaltningens årsredovisning för verksamhetsåret 1998
            (redog. 1998/99:RFK1).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 15 §.)
          </note>
          <note>
            7 § Justitieombudsmännens ämbetsberättelse vid riksmötet 1999/2000
          </note>
          <note>
            Föredrogs konstitutionsutskottets betänkande 1999/2000:KU9
          </note>
          <note>
            Justitieombudsmännens ämbetsberättelse vid riksmötet 1999/2000
            (redog. 1999/2000:JO1).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 15 §.)
          </note>
          <note>
            8 § Granskning av statsrådens tjänsteutövning och regeringsärendenas
            handläggning
          </note>
          <note>
            Föredrogs konstitutionsutskottets betänkande 1999/2000:KU10
          </note>
          <note>
            Granskning av statsrådens tjänsteutövning och regeringsärendenas
            handläggning (skr. 1998/99:75).
          </note>
          <note type="speaker">
            Anf. 1 PER UNCKEL (m):
          </note>
          <note>
            Herr talman! Konstitutionsutskottet anmäler med dagens debatt
            höstens granskning av regeringsärendena till riksdagens kammare.
            Det betänkande som nu ska diskuteras är ett enigt betänkande och
            följs till våren av det granskningsbetänkande som man kanske i
            förstone kommer att tänka på när man reflekterar över konstitutionsutskottets
            granskningsuppgifter.
          </note>
          <note>
            Det betänkandet brukar också till följd av dess särskilda karaktär
            innehålla mer av kontroverser och olikartade bedömningar än det
            eniga betänkande som utskottet presenterar i dag. Icke förty finns
            det ett värde i den granskning av mer administrativ karaktär som
            utskottet ägnar höstsessionen åt. Jag ska i detta sammanhang peka
            på några olika ting som kan vara av intresse och som pekar framåt
            till möjligen ytterligare granskningsuppgifter.
          </note>
          <note>
            Det första jag vill fästa kammarens uppmärksamhet på är den granskning
            utskottet har gjort av Regeringskansliet såsom en myndighet, som
            Regeringskansliet har varit sedan ett par år tillbaka. Utskottet
            finner i sin granskning att vi har haft svårigheter att göra en
            riktig genomlysning av vilka effekter som reformen faktiskt har
            fått. I anslutning härtill anmäls emellertid en frågeställning
            som går lite längre i principiellt hänseende. Det är frågan i
            vilken utsträckning
          </note>
          <note>
            Regeringskansliet också ska vara skyldigt att rapportera sina
            resultat.
          </note>
          <note>
            Den här frågan anknyter till en diskussion som just nu aktualiseras
            från många olika håll, nämligen kravet på redovisning i stort
            och resultatuppföljning av de politiskt fattade besluten. Utskottet
            konstaterar i denna del att det kan finnas anledning att återkomma
            för en mer principiell diskussion kring dessa frågor.
          </note>
          <note>
            Jag ber gärna att från mitt håll få understryka detta särskilt.
            Jag tror att det är ett värde i att politiken granskas, och granskas
            oberoende, och att resultat redovisas för den kvalitativa uppföljning
            av besluten som inte minst svenska folket har rätt att kräva.
          </note>
          <note>
            En andra iakttagelse som utskottet gör i en annan del av betänkandet
            handlar om regeringens handhavande av de påpekanden som riksdagen
            faktiskt gör.
          </note>
          <note>
            Utskottet har gått igenom de riksdagsskrivelser som har sänts
            till regeringen med önskan eller besked om att åtgärder bör vidtas.
            Det visar sig då att en skrivelse har blivit liggande så länge
            som fem år. Ett enigt utskott konstaterar att detta är alldeles
            oefterrättligt.
          </note>
          <note>
            Ska det vara någon poäng med det samspel mellan regering och
            riksdag som författningen föreskriver förutsätter detta att regeringen
            utan onödigt dröjsmål ländar sig de påpekanden som riksdagen gör
            till efterrättelse.
          </note>
          <note>
            Ett tredje påpekande som finns skäl att aktualisera särskilt
            i den här diskussionen handlar om en ytterligare större fråga
            än den utskottet har granskat, nämligen utredningsväsendet. Det
            finns många som i den offentliga debatten i dag påpekar att det
            svenska utredningsväsendet till del är på väg att bli behäftat
            med kvalitetsbrister. Det noggranna utredande som är något av
            den svenska politikens och förvaltningens signum har fått ge vika
            för en typ av snabbutredningar som kan riskera att leda till att
            det politiska beslutet i slutändan har otillräcklig kvalitativ
            höjd.
          </note>
          <note>
            Vad utskottet har tittat på är en speciell aspekt av detta, nämligen
            i vilken mån Regeringskansliet och utredningar tillämpar ett konventionellt
            remissförfarande eller om den möjlighet som har öppnats, nämligen
            s.k. remissmöten, utnyttjas i större utsträckning än vad som är
            sakligt och kvalitativt motiverat. Utskottet höjer ett varningens
            finger för att vi möjligen är på väg i en riktning då det konventionella
            remissförfarandet får ge vika för denna typ av mycket lapidariska
            behandlingar av kommande förslag. Utskottet understryker betydelsen
            av att den typ av remissmöten som nu sprider sig först och främst
            ska användas för intagande av kompletterande synpunkter och alltså
            inte ersätta det normala remissförfarandet till dem som kan ha
            anledning att lägga synpunkter i sak.
          </note>
          <note>
            Ett fjärde område som utskottet har tittat på som kan förtjäna
            några ytterligare kommentarer är hur personalförsörjningen i Regeringskansliet
            egentligen ser ut. Det finns två påpekanden som jag vill fästa
            kammarens uppmärksamhet på. Det ena är att regeringen inte riktigt
            förefaller att leva som den lär i frågan om jämställdhet mellan
            könen. Det visar sig att det vid rekryteringen till Regeringskansliet
            fortfarande är en majestätisk övervikt för det ena könet. De proklamationer
            som inte minst regeringen brukar omge sig med följs upp i blott
            ringa utsträckning i den praktiska verklighet som ändå dömer av
            åsikter och förhoppningar från de verkliga handlingarna.
          </note>
          <note>
            Utskottet redovisar också - och det finns anledning att minnas
            detta till diskussionen under den kommande våren - en sammanställning
            av antalet politiska sakkunniga i Regeringskansliet. Det förefaller
            att finnas en tendens över tid att antalet politiska sakkunniga
            ökar. Sett tillsammans med åtminstone ett antagande som finns
            i somliga anmälningar till utskottet för vårgranskningen förenas
            detta med att antalet politiska utnämningar tillväxer också på
            myndighetsnivå. Det kan finnas skäl att med denna dubbla iakttagelse
            som utgångspunkt ställa sig som fråga huruvida den svenska förvaltningen
            som helhet håller på att bli mer politiserad. Om detta är sant,
            och vårens granskning får visa huruvida det är det, finns det
            skäl att på allvar ta upp en diskussion om hur den svenska förvaltningen
            är på väg att utvecklas.
          </note>
          <note>
            Herr talman! Till slut finns i betänkandet också en diskussion
            om förhållandet mellan regering och riksdag när det gäller hanteringen
            av frågor med anknytning till Europeiska unionen. Detta är ett
            område som fortfarande är i en formativ process. Riksdagsutredningen
            sysselsätter sig med motsvarande frågeställningar. Utskottet understryker
            att om Europeiska unionen och samarbetet inom denna ska bli en
            levande del av det svenska folkstyret - och det finns skäl att
            önska detta med tanke på Europeiska unionens betydelse för Sverige
            - måste riksdagens involvering i de frågor som så småningom avgörs
            genom regeringens försorg i samarbete med övriga europeiska regeringar
            öka.
          </note>
          <note>
            Utskottet understryker betydelsen av att riksdagens utskott tillsammans
            med Regeringskansliet finner former varigenom utskotten på ett
            långt tidigare stadium än vad som har varit tradition hittills
            deltar i utvecklandet av det som så småningom blir de svenska
            ståndpunkterna.
          </note>
          <note>
            Med detta, herr talman, ber jag att få anmäla detta betänkande
            till riksdagens kammare.
          </note>
          <note type="speaker">
            Anf. 2 PÄR AXEL SAHLBERG (s):
          </note>
          <note>
            Herr talman! Detta är ett enigt betänkande där vi fullgör det
            uppdrag som enligt våra grundlagar åligger KU, nämligen att å
            riksdagens vägnar hålla koll på regeringen. Vi gör det på hösten
            med ett arbete som mer handlar om den allmänna granskningen, medan
            vi på våren återkommer till den särskilda.
          </note>
          <note>
            Jag tycker att det är ganska enkelt att se att det här betänkandet
            tar upp ett antal viktiga frågor som omfattar tre olika områden.
            Alla börjar på r, och det passar väl bra när riksdagen kollar
            regeringen.
          </note>
          <note>
            Det första handlar om redovisningen av olika slag.
          </note>
          <note>
            Per Unckel var inne på frågan om hur resultatredovisningen kan
            se ut, dvs. dels att den ska se ut på något speciellt sätt, dels
            formen för denna redovisning. KU har återkommande diskuterat den
            här frågan, inte minst i samband med att regeringen blivit en
            myndighet, och avser att återkomma också i dialog med regeringen
            hur detta arbete kan utvecklas.
          </note>
          <note>
            Men där finns också redovisningen av frågor om jämlikhet och
            jämställdhet. Jag är inte riktigt säker på att Per Unckel menar
            att det var så majestätiskt som han talade om. Balansen finns
            totalt sett, men ju högre upp i hierarkierna man kommer, desto
            mer fortsätter männen att dominera. På liknande sätt är det på
            lönesidan. Även om utvecklingen över tid har varit rätt, släpar
            fortfarande kvinnorna efter. Jag håller med om att det är viktigt
            att, med den höga svansföring som regeringen med rätta har i frågan
            om jämställdhet, det också får ett allt tydligare genomslag i
            det egna arbetet.
          </note>
          <note>
            Motsvarande gäller för den integration och den mångfald i vårt
            land som också behöver återspeglas i regeringens arbete. Också
            här finns ett utvecklat program, men det är alldeles rimligt att
            vi i KU och riksdagen ännu inte heller är nöjda med regeringen
            i det avseendet. Jag är ganska övertygad om att regeringen inte
            själv är nöjd med hur man lyckas spegla den mångfald och bredd
            som det svenska samhället representerar.
          </note>
          <note>
            Det andra r:et handlar om remisserna. Där finns det några områden.
            Vi har bl.a. tittat på de utredningar och de texter som är utgivna
            under rubriken Departementsserien. Vi tycker att det är angeläget
            att man också här har en hög svansföring. Vi ska hävda den goda
            svenska modellen med vårt utredningssystem där man väl känner
            till vilka som har medverkat i olika utredningar. Man kan också
            gå tillbaka till dessa texter som får en viss auktoritativ verkan
            i olika sammanhang, också när det gäller lagstiftning.
          </note>
          <note>
            Vi avser också att titta vidare på hur SOU-seriens material ska
            användas. Vi har t.ex. fått en lång rad
          </note>
          <note>
            SOU från Demokratiutredningen. Det är mycket intressanta texter
            som är författade av enskilda forskare och inte direkt auktoriserade
            i ett utredningssystem. Det är vällovligt material, men kanske
            ska man diskutera i vilken form det ska användas i det här sammanhanget.
            Vi kommer att återkomma till det.
          </note>
          <note>
            Dit hör också frågan om de skriftliga remisserna, urval av remissinstanser
            och frågan om behovet av och kanske begränsning av bruket av remissmöten.
          </note>
          <note>
            Dessa snabbar visserligen upp processerna, men de kan också medföra
            att man inte riktigt får in den mångfald av åsikter som man skulle
            önska.
          </note>
          <note>
            Det tredje området handlar om relationer. Det handlar om relationer
            till Lagrådet. Ett antal frågor har tagits upp i betänkandet.
            Det handlar om kritik där det varit bristande utredning. Det har
            varit otillräckligt genomarbetat. Det är också komplex i sammanhang
            med att det inte riktigt harmoniserar med övrig lagstiftning.
          </note>
          <note>
            Här inser vi att det finns ett ganska stort område att titta
            på. Det är ganska många propositioner som har gått via Lagrådet.
            För några av dem finns det anledning att hissa varningsflagg när
            det gäller hur systemet används och när det gäller hur åsikterna
            från
          </note>
          <note>
            Lagrådet sedan kommer till uttryck i den slutliga produkten.
          </note>
          <note>
            På samma sätt är det med beredningen av frågor som rör Europeiska
            unionen. I det här betänkande riktar vi oss inte bara till regeringen
            med synpunkter på hur vi måste lära oss att fortsätta att bredda
            arbetet med beredningen av de olika frågor som hänger ihop med
            Europeiska unionen, utan vi gör också det lite märkliga att vi
            riktar oss till riksdagens egen utredning. En del av de här frågorna
            förfogar vi ju över själva här i riksdagen.
          </note>
          <note>
            På samma sätt är det med relationerna till de frågor som går
            till europeiska domstolar. Där måste ansvaret i regeringen vara
            tydligt, dvs. vem som för talan och hur detta sedan kan följas
            upp.
          </note>
          <note>
            Per Unckel har redan varit inne på frågan om riksdagens skrivelser.
            Relationen till riksdagen är kanske inte minst viktig i sammanhanget.
            Det är ju självklart för oss som riksdag att hävda att beslut
            som fattas här sedan ska genomföras. Om det sedan dyker upp skäl
            till att någonting behöver ändras, måste regeringen återkomma
            till riksdagen. Det finns ett par exempel där vi delar synpunkten
            att det är ganska graverande.
          </note>
          <note>
            Herr talman! Jag skulle till sist vilja säga någonting om KU:s
            arbete. Jag tycker att det är oerhört värdefullt att vi nu på
            det här sättet gör en grundlig genomarbetning av de allmänna frågorna.
            Om några månader kommer vi tillbaka med de särskilda granskningsfrågorna.
            Jag tycker att vi i KU har anledning att ha en hög svansföring,
            precis som regeringen. Vi bör därför hävda vår roll och funktion.
          </note>
          <note>
            Därför vill jag citera Finanstidningen från i går.
          </note>
          <note>
            Statsvetaren Tommy Möller diskuterar KU och säger:
          </note>
          <note>
            "KU har visat sig ha svårigheter att lyfta sig över partipolitiken."
          </note>
          <note>
            Det här granskningsbetänkandet avvisar hans synpunkter, men det
            är inte så tung argumentering. Om fyra månader blir den däremot
            tyngre. Då kan vi visa att vi på det här sättet upprätthåller
            såväl KU:s som riksdagens anseende.
          </note>
          <note type="speaker">
            Anf. 3 KENNETH KVIST (v):
          </note>
          <note>
            Herr talman! Enligt min mening är det mycket bra att utskottet
            kan lägga fram ett enigt betänkande när det gäller granskningen.
            Det beror kanske på att det är den här allmänna granskningen med
            frågor som väckts av utskottets eget utmärkta kansli och diskuterats
            fram inom utskottet. Den särskilda granskningen, som behandlar
            anmälningar från olika ledamöter i riksdagen, har ju en tendens
            att bli mer polemisk.
          </note>
          <note>
            Jag kan hålla med Pär Axel Sahlberg, även om jag inte vill ta
            så mycket ord som svans och svansviftning i min mun som han kanske
            gjorde i sitt anförande.
          </note>
          <note>
            Det är ju önskvärt om vi kan nå bra enighet också i våra bedömningar
            när det gäller anmälningsärendena.
          </note>
          <note>
            Denna lite avspända ton som vi har haft när vi har gjort den
            här granskningen har ju icke desto mindre lett till en del viktiga
            och nödvändiga påpekanden om brister i regeringens och Regeringskansliets
            arbete.
          </note>
          <note>
            Men eftersom vi här betonar bristerna kanske man också kan säga
            att det ändå är relativt små saker.
          </note>
          <note>
            Varje sak i sig är viktig, varje tendens vi påpekar är viktig.
            Men man kan ändå säga att tillståndet i den svenska regeringsapparaten
            är tämligen gott.
          </note>
          <note>
            Däremot är det några frågor som vi särskilt lyfter fram. De har
            redan redovisats här av utskottets ordförande och också av Pär
            Axel Sahlberg. Jag vill i synnerhet peka på regeringens jämställdhetsarbete.
          </note>
          <note>
            Det är en politiskt sett prioriterad fråga. Den beaktas. Den
            anförs i både teori och praktik, men den går trögt i den egna
            praktiken. Av dem med lägst befattning i Regeringskansliet utgör
            männen 20 %
          </note>
          <note>
            och kvinnorna 80 %. När det gäller chefstjänstemännen utgör männen
            80 % och kvinnorna 20 %. Det är alltså en närmast linjär utveckling
            - ju högre tjänst, desto större andel män, ju lägre tjänst och
            lägre lön, desto större andel kvinnor. Förskjutningarna över tiden
            finns där, strävandena finns där säkert, men förändringarna är
            små.
          </note>
          <note>
            Likadant är det med redovisningen av olika förslags inverkan
            på jämställdheten. Olika förslag träffar kvinnor och män på olika
            sätt. När det gäller olika utredningar och kommittéer säger kommittéförordningen
            att man bör beakta jämställdhetsfrågorna och se hur olika förslag
            slår ur ett jämställdhetsperspektiv.
          </note>
          <note>
            Detta bör enligt konstitutionsutskottet också gälla för propositioner.
            Men en analys visar att jämställdhetsaspekter generöst räknat
            har tagits upp i bara
          </note>
          <note>
            15 % av lämnade propositioner. Går vi sedan till dem som redovisar
            detta under en särskild rubrik och ger frågan en särskild analys
            är talet ännu mer blygsamt.
          </note>
          <note>
            På detta område måste regeringen skärpa sig.
          </note>
          <note>
            Det har här pekats på resultatredovisning, som inte sker i Regeringskansliet.
            Vid omvandlingen av
          </note>
          <note>
            Regeringskansliet till en myndighet sade man att frågan om ett
            lämpligt redovisningssystem höll på att prövas. KU lät tidigare
            nöja sig med att ett resultatredovisningssystem var under utarbetande.
            Sedan fick man i år reda på att det inte kommer något resultatredovisningssystem.
            Det är nog som utskottet säger att ett sådant bör finnas, och
            det bör särskilt understrykas.
          </note>
          <note>
            De båda föregående talarna har påpekat problemen med utredningsväsendet
            och remisserna. Det är också mycket viktigt. Vi har upplevt i
            den allmänna debatten att utredningsväsendet får en viss kritik.
          </note>
          <note>
            Man anar en viss degeneration. Det blir ett hastigare tempo och
            man hinner inte göra riktigt lika grundliga utredningar som tidigare.
          </note>
          <note>
            Det gäller också remisserna. Systemet med att man tycks, åtminstone
            i någon ökad grad, ersätta skriftliga remisser med remissmöten
            är ju ett steg i samma lite olycksbådande riktning. Skriftliga
            remisser ger en möjlighet inte bara för dem man vänder sig till
            utan faktiskt för alla att komma in med synpunkter på olika förslag
            till regeringen. Däremot är ju inte fallet så när man anordnar
            remissmöten. Där är det bara den inbjudna kretsen som kan komma
            med synpunkter, och dessutom blir de inte heller redovisade ord
            för ord. Det är alltså viktigt för öppenheten, för möjligheten
            att påverka förslag och för beredningsarbetets kvalitet att man
            värnar principen om skriftliga remisser. Sedan kan remissmöten,
            som utskottet påpekar, vara ett komplement.
          </note>
          <note>
            Utskottet är, som sagt var, enigt i frågorna. Det finns anledning
            att återkomma till en del av dem.
          </note>
          <note>
            Talarna har ju förut tagit upp andra saker. De har tagit upp
            riksdagsskrivelserna och EU-frågornas hantering, där vi måste
            se till att riksdagen kommer in på ett tidigare stadium. Jag är
            helt enig med vad de föregående talarna har sagt och instämmer
            också i bifallsyrkandet till hemställan i utskottets betänkande.
          </note>
          <note type="speaker">
            Anf. 4 INGVAR SVENSSON (kd):
          </note>
          <note>
            Herr talman! Som Pär Axel Sahlberg nämnde förs det en debatt
            om konstitutionsutskottets partipolitisering. Det här betänkandet
            jävar ju en del av det påståendet, och det är klart, som Pär Axel
            säger, att det kanske inte är ett så våldsamt test i den delen.
            Ser man på KU:s granskning i dess helhet kan man nog säga att
            det väldigt ofta är så att vi kommer fram till gemensamma bedömningar.
            Men det som uppmärksammas i den allmänna debatten är ju de kontroversiella
            frågorna, där givetvis partipolitiken nu och då slår igenom.
          </note>
          <note>
            Varje granskningsbetänkande är ju för regeringen ett memento
            mori - kom ihåg att du är dödlig. Den viktigaste uppgiften för
            betänkandena är preventivt.
          </note>
          <note>
            Den viktigaste funktionen är kanske att man så att säga håller
            ett lyft finger mot regeringen: Akta er, för vi har koll på er!
          </note>
          <note>
            Det är inte så lätt att komma som talare nr 4 i ett enigt betänkande.
            Alla viktiga synpunkter har i stort sett framförts av Pär Axel
            Sahlberg, Per Unkel och
          </note>
          <note>
            Kenneth Kvist. Det är viktiga frågeställningar om jämställdhetsarbete,
            om remissmöten osv. Jag vill bara speciellt peka på behovet av
            en aktiv information och ett samråd med utskotten i EU-frågorna.
            Regeringen sammanträder ju regelbundet med EU-
          </note>
          <note>
            nämnden. Man samråder och ger information till nämnden. Men när
            det gäller den övriga utskottsorganisationen är samrådet av mycket
            varierande kvalitet och frekvens. Det finns departement som är
            mycket duktiga och flitiga på att informera sina utskott i de
            här frågorna, och det finns, om man uttrycker det försiktigt,
            en del departement som inte är riktigt lika duktiga. Där behövs
            det en klar förbättring. Betänkandet pekar på detta ansvar för
            regeringen.
          </note>
          <note type="speaker">
            Anf. 5 HELENA BARGHOLTZ (fp):
          </note>
          <note>
            Herr talman! Även jag är bekymrad över den bristande jämställdheten
            i Regeringskansliet. KU
          </note>
          <note>
            konstaterar ju att förändringarna jämfört med föregående år är
            marginella i det här avseendet. Man har den traditionella pyramiden
            där kvinnorna utgör basnivån. Vidare finns det en lite blandad
            mellannivå, och i toppen finns männen. Vi kan konstatera att också
            Regeringskansliets kvinnor slår i glastaket.
          </note>
          <note>
            Den här ojämna fördelningen är, som utskottet konstaterar, inte
            nöjaktig. För egen del hade jag gärna valt ett mycket starkare
            uttryck. Den är inte acceptabel mot bakgrund av att staten har
            ett särskilt ansvar som föregångare och förebild på jämställdhetsområdet.
          </note>
          <note>
            Utskottet framhåller också bedömningen att chefsförsörjningen
            inom statsförvaltningen är avgörande för möjligheterna att uppnå
            jämställdhet, och det är helt riktigt. Därför har jag, herr talman,
            ställt frågor till de fyra kvinnliga statsråd som också är departementschefer.
            Det handlar om jordbruksministern, justitieministern, kulturministern
            och utrikesministern. Jag har frågat dem vilka snabba och konkreta
            åtgärder de skulle vara beredda att vidta för att minska den ojämna
            könsfördelningen inom deras departement. Den drabbar ju framför
            allt deras medsystrar.
          </note>
          <note>
            Jag riktade mina frågor till de kvinnliga statsråden för att
            se om jag av deras svar kunde läsa ut att de skulle känna ett
            starkare engagemang än sina manliga kolleger för att få fler kvinnor
            på chefsposter, men jag måste säga att jag inte kunde det. Jag
            hade säkert fått liknande svar från de manliga statsråden.
          </note>
          <note>
            I det här avseendet tycks det alltså råda ett slags jämställdhet
            mellan de manliga och de kvinnliga statsråden. Men jag vill ändå
            ge en eloge till utrikesminister Anna Lindh. Hon nämner i sitt
            svar till mig att hon har verkat för att få en hög andel kvinnor
            som ordförande i olika arbetsgrupper under Sveriges ordförandeskap
            i EU:s ministerråd, och det är lovvärt.
          </note>
          <note>
            Herr talman! Vi har i konstitutionsutskottet också i fortsättningen
            en mycket viktig uppgift i att granska regeringens sätt att arbeta,
            inte minst med jämställdhetsfrågorna.
          </note>
          <note type="speaker">
            Anf. 6 PER LAGER (mp):
          </note>
          <note>
            Herr talman! Utskottet är enigt. Ändå känner vi oss föranlåtna
            att diskutera en del frågor, eftersom utskottet i det här betänkandet
            har gjort intressanta påpekanden.
          </note>
          <note>
            När det gäller jämställdheten, som många tidigare har tagit upp,
            bör regeringen vara förebild och föregångare, men det är den inte
            med det förhållande som råder i dag. Som flera har påpekat utgör
            kvinnorna
          </note>
          <note>
            80 % av baspersonalen i Regeringskansliet medan de bara utgör
            22 % av chefstjänstemännen.
          </note>
          <note>
            Det här är inte på något sätt tillfredsställande, och det måste
            ganska snart ske en förändring. Detta syns tydligt i propositionsfloden.
            Som också tidigare nämnts är det bland de 285 propositioner som
            har lagts fram under den nu aktuella perioden bara i 15 %
          </note>
          <note>
            som man har tagit upp jämställdhetsaspekterna. I
          </note>
          <note>
            1999 års budgetproposition har regeringen visserligen tagit upp
            jämställdhetsperspektivet inom utgiftsområdena, men inte inom
            alla. Inom sex utgiftsområden har man över huvud taget inte tagit
            upp det här perspektivet. Också det är anmärkningsvärt.
          </note>
          <note>
            Även när det gäller integrationsfrågorna påpekas det att det
            måste ske en förändring. Den 1 juli 1999
          </note>
          <note>
            tillsatte Regeringskansliet en partsgemensam arbetsgrupp för
            att främja de etniska och kulturella frågorna och mångfalden inom
            kansliet. Det var bara två månader efter det att den nya lagen
            mot etnisk diskriminering i arbetslivet trädde i kraft. Även i
            den här frågan bör regeringen vara föregångare. Vi måste få svar
            på hur regeringen tänker sig att arbetet ska bedrivas och på hur
            förändringen kommer att se ut.
          </note>
          <note>
            Flera har varit inne på resultatinformationen. Det är helt enkelt
            så att vi i KU förväntar oss att få en sådan. Det svar som regeringen
            har gett är otillfredsställande.
          </note>
          <note>
            Remissmöten är på sitt sätt bra, men enligt den svenska förvaltningstraditionen
            är det det skriftliga remissförfarandet som gäller. Det får inte
            på grund av tidsbrist övergå till att mer och mer handla om just
            remissmöten. Vi har sett en viss ökning av sådana, och det är
            väldigt viktigt att påpeka behovet av att det skriftliga remissförfarandet
            fortfar att vara den tunga och viktiga delen i den här processen.
          </note>
          <note>
            När det gäller EU-frågor är det väldigt viktigt att påpeka att
            de ska komma in tidigt i riksdagens arbete.
          </note>
          <note>
            Man ska fortlöpande informera riksdagen, och riksdagen och regeringen
            ska kunna formulera ståndpunkter i ett tidigt skede. I en del
            frågor har det nu gått väldigt snabbt, och det känns inte tillfredsställande.
            Det måste göras någonting åt detta. Trots allt bör den folkvalda
            församlingen ha ett kraftigt inflytande på de svenska ståndpunkterna
            nere i Bryssel.
          </note>
          <note>
            Jag skulle sammantaget, herr talman, vilja säga att vi, också
            med det här betänkandet, ser en steglös maktförskjutning åt regeringens
            sida. Jag vill mena att det har skett framför allt efter EU-inträdet
            och att vi här i den folkvalda riksdagen mer och mer förlorar
            vårt inflytande. Sverige krymper, och jag menar att också riksdagens
            makt gör det. Jag undrar till slut om detta är vad folket hade
            förväntat sig av EU-
          </note>
          <note>
            medlemskapet.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 15 §.)
          </note>
          <note>
            9 § Processrättsliga frågor
          </note>
          <note>
            Föredrogs justitieutskottets betänkande 1999/2000:JuU4
          </note>
          <note>
            Processrättsliga frågor.
          </note>
          <note type="speaker">
            Anf. 7 ANDERS G HÖGMARK (m):
          </note>
          <note>
            Herr talman! Till det här betänkandet om processrättsliga frågor
            har moderaterna fogat fem reservationer. En del av de reservationerna
            avspeglar gamla kända moderata ståndpunkter. Den första punkt
            som det kan finnas anledning att uppehålla sig vid gäller specialdomstolarna.
            Vi har från moderaterna under lång tid drivit uppfattningen att
            specialdomstolarna så långt det är möjligt bör reduceras och avskaffas.
            De frågor som vi i dag behandlar går in under de allmänna domstolarna.
            Det är viktigt att man använder och drar nytta av den specialkompetens
            som under åren har utvecklats inom specialdomstolarna. Vi menar
            att det är angeläget att regeringen snarast återkommer till riksdagen
            med förslag om att på detta sätt reducera specialdomstolarnas
            antal och föra in dem under de allmänna domstolarna.
          </note>
          <note>
            En annan ståndpunkt som är välkänd är att i kampen mot narkotikan
            - som jag brukar uttrycka det:
          </note>
          <note>
            narkotikalangarna, dödens kurirer - är det viktigt att polisen
            bl.a. har tillgång till alla möjliga effektiva medel. Det är ett
            välkänt faktum att när det gäller att jaga dessa knarklangare
            i handeln med narkotika så saknar polisen i flera fall möjligheter
            till effektiv och säker bevissäkring. Då menar vi att det bör
            finnas möjligheter för polisen att använda kräkmedel under medicinsk
            sakkunskap, alltså tvångsmedicinera på mycket goda grunder misstänkta
            knarklangare, och på det sättet säkra bevis för deras dödsbringande
            verksamhet.
          </note>
          <note>
            Vi är mycket medvetna, herr talman, om att detta är ett allvarligt
            ingrepp i den personliga integriteten.
          </note>
          <note>
            Det är ingen tvekan om detta. Det är därför vi kräver att medicinsk
            sakkunskap givetvis ska biträda polisen. Självfallet ska detta
            också göras på mycket goda grunder och då det finns starka misstankar.
          </note>
          <note>
            Mot den bakgrunden menar vi att regeringen nu bör sluta fundera
            över om man ska göra si eller så, utan återkomma till riksdagen
            med konkreta förslag med denna innebörd.
          </note>
          <note>
            En tredje reservation tar upp en mycket känslig och viktig fråga,
            nämligen förhör med barn. Det är alldeles uppenbart att barn vid
            polisförhör är i ett mycket utsatt läge. Det har då varit viktigt
            för lagstiftaren att kringgärda dessa förhör med mycket ordentliga
            regler för att barnen ska utsättas minimalt för påfrestningar.
            Det är nog påfrestande ändå, hur man än utför dessa förhör. Det
            finns då en bestämmelse, 17 § i förundersökningskungörelsen, som
            säger att sådana här förhör i princip ska hållas vid bara ett
            enda tillfälle.
          </note>
          <note>
            Vi tycker att utformningen av den här regeln är väl rigid. Det
            kan finnas skäl och situationer då det är så. Vi har fått mycket
            klara belägg för detta när vi lyssnat på människorna utifrån fältet
            som biträder och utför dessa maktpåliggande och ansvarsfulla förhör,
            att ibland är det faktiskt bättre att kunna dela upp dessa förhör
            på ett antal tillfällen, just för att inte barnen ska utsättas
            för stress. Det tar ofta lång tid innan man kommer in i en förhörs-
            eller samtalston och miljö som gör att barnen kan öppna sig, ofta
            efter mycket traumatiska upplevelser. Därför menar vi att man
            borde öppna i den här 17 §. Det viktigaste är ju egentligen att
            man får fram sanningen och att barnens bästa tillgodoses, och
            det gör det oftast, herr talman, när sanningen kommer fram.
          </note>
          <note>
            Man kan ju faktiskt tänka sig situationer då man känner sig bunden,
            alltför bunden, av den här bestämmelsen om att förhöret ska ske
            vid ett enda tillfälle och därmed inte får det klimat och den
            ro som gör att man får fram sanningen. Och en utebliven eller
            icke fullkomlig sanning kan ju innebära att barnet sedan framöver
            mår ännu sämre med det rättsutslag som då kan komma till stånd.
            Därför vill vi att regeringen kommer till riksdagen med förslag
            om ändringar med den innebörden. Jag tror att det finns en genuin
            enighet, oaktat att man inte har reserverat sig på den här punkten,
            om att det är kolossalt viktigt att på alla sätt se till att barnens
            rätt och barnens ve och väl sätts i fokus, och då är det, herr
            talman, väldigt viktigt att man får möjligheter att föra förhör
            som gör att de faktiska omständigheterna, så nära man kan komma
            sanningen, också uppdagas i dessa förhör.
          </note>
          <note>
            Det är bakgrunden till ställningstagandet i den reservationen.
          </note>
          <note>
            I reservation 7 har vi en uppfattning om forumregler vid skadestånd
            på grund av felaktig myndighetsutövning. Dessa forumregler, om
            var man ska väcka talan, är faktiskt ganska komplicerade. Det
            ger även majoriteten i utskottet uttryck för, men man vill inte
            gå så långt att man vill ändra de här reglerna och att regeringen
            ska återkomma med förslag. Vi tycker att det finns klara exempel
            på och risker för att den svåröverskådlighet som finns över i
            vilket forum skadeståndstalan ska föras i olika situationer kan
            innebära att enskilda individer lider allvarliga rättsförluster,
            och det kan inte vara rimligt i en rättsstat.
          </note>
          <note>
            Av detta skäl finns reservation 7.
          </note>
          <note>
            Avslutningsvis, herr talman, vill jag ta upp en mycket välkänd
            ståndpunkt, nämligen att det är ett oskick med inställda förhandlingar
            vid domstol. Det kan alla hålla med om. Alla i salen här - åtminstone
            ledamöterna av justitieutskottet, och det är väl merparten förmodar
            jag - är mycket väl medvetna om att det innebär stora kostnader
            med de inställda förhandlingarna. Personer dyker helt enkelt inte
            upp. Vittnen är inkallade och har kanske rest långt. Justitieutskottet
            var i Västerbotten i förrgår och fick reda på att det finns vittnen
            som får ägna en eller annan dag, kanske två dagar, åt att resa
            till domstolen, och där får reda på att förhandlingen är uppskjuten
            och får åka hem.
          </note>
          <note>
            Det är alltså inte bara en strikt budgetmässig kostnad för rättsväsendet
            utan innebär ju också stora merkostnader och besvär för olika
            andra medverkande, exempelvis vittnen.
          </note>
          <note>
            Vi menar då här att man ska kunna meddela tredskodom i brottmål.
            Sedan kan självfallet gärningsmannen få sin rätt prövad i sak
            genom återvinning. Vi menar att det är väldigt angeläget, och
            det är ett krav som vi upprepat vid flera tillfällen, att man
            utöver de åtgärder som har vidtagits - det är viktigt att understryka
            att det har vidtagits ett antal åtgärder för att reducera antalet
            inställda mål - på alla sätt finner former för att reducera antalet
            inställda mål när rättsväsendet går på knä med bristande resurser.
          </note>
          <note>
            Därmed, herr talman, vill jag yrka bifall till reservation nr
            2, men självfallet ställer jag mig bakom samtliga reservationer
            som vi har anmält i detta betänkande.
          </note>
          <note type="speaker">
            Anf. 8 INGEMAR VÄNERLÖV (kd):
          </note>
          <note>
            Herr talman! Vi kristdemokrater delar utskottsmajoritetens uppfattning
            på flera områden när det gäller betänkandet JuU4 om processrättsliga
            frågor, som har sin grund i motioner från den allmänna motionstiden
            1999. Jag ämnar ta upp några punkter där vi inte är helt överens
            med majoriteten.
          </note>
          <note>
            Beträffande momentet "Förhör med barn" anser vi att 17 § i förundersökningskungörelsen
            bör ändras med syfte att förbättra polisens förutsättningar att
            hålla förhör med barn. I dag är grundregeln att förhör bör äga
            rum endast en gång. Dock finns möjligheten att hålla flera förhör
            om det bedöms lämpligt med hänsyn till den som förhörs.
          </note>
          <note>
            Av betänkandet framgår att Riksåklagaren förra året behandlade
            frågan om förhör med barn under förundersökning i promemorian
            Förundersökning vid sexuella övergrepp mot barn (RÅ-PM 1999:01).
            Där pekar Riksåklagaren på att det finns ett antal skäl att hålla
            mer än ett förhör med barnet. I betänkandet radas flera dylika
            tunga skäl upp. Det heter bl.a.:
          </note>
          <note>
            - "Ett långt förhör är tröttande för ett litet barn.
          </note>
          <note>
            - En social kontakt måste upprättas mellan förhörsledaren och
            barnet.
          </note>
          <note>
            - Kontrollfrågor behöver ställas för att bedöma tilltron till
            barnets uppgifter. Har motstridiga uppgifter framkommit under
            utredningen, är det viktigt att ett kompletterande förhör hålls.
          </note>
          <note>
            - Det kan ibland vara nödvändigt att besöka platsen där en händelse
            ägde rum och där genomföra ett förhör.
          </note>
          <note>
            - Försvararen eller den misstänkte skall beredas tillfälle att
            via förhörsledaren ställa frågor till barnet.
          </note>
          <note>
            - Förhörsledaren kan behöva kontrollera att en målsägandes uppgifter
            står fast."
          </note>
          <note>
            Samtidigt som utskottsmajoriteten är medveten om ovan nämnda
            skäl som talar för mer än ett förhör konstaterar man att nuvarande
            bestämmelse ger ett visst utrymme för att hålla mer än ett förhör.
            Herr talman, mot bakgrund av de skäl som Riksåklagaren för fram
            i sin promemoria anser vi att det inte är tillräckligt med, som
            majoriteten uttrycker det, ett
          </note>
          <note>
            "visst" utrymme. Nämnda paragraf bör ändras så att dess andemening
            blir att flera förhör får hållas, men att dessa i möjligaste mån
            bör begränsas till antalet.
          </note>
          <note>
            När det gäller momentet "Forum vid skadeståndskrav på grund av
            felaktig myndighetsutövning" anser vi att reglerna snarast bör
            ses över eftersom nuvarande regler om forum vid talan mot staten
            på grund av fel eller försummelse i myndighetsutövning kan leda
            till rättsförluster för käranden. Gällande forumregler kan innebära
            att rätten till skadestånd vid s.k. kumulerade fel ej kan prövas
            vid domstol på en gång eftersom inte alla av de försumliga myndigheterna
            faller under en och samma regel. Eftersom regler saknas som gör
            det möjligt att gemensamt handlägga mål som ska tas upp i olika
            domstolar måste den domstol som får in en ansökan om stämning
            avvisa talan till den del man ej är behörig att pröva frågan som
            första instans. Det innebär i sin tur att ingen annan domstol
            heller är behörig att pröva hela talan, vilket är djupt otillfredsställande.
          </note>
          <note>
            Herr talman! Det är i och för sig bra att Justitiekanslern före
            årsskiftet ämnar inkomma till Regeringskansliet med en promemoria
            i ämnet. Men dessvärre har det nu fått till följd att utskottsmajoriteten
            väljer att ligga lågt och avstå från att ta initiativ, trots att
            man är medveten om problemen. Enligt det betänkande som majoriteten
            nu står bakom har Justitiekanslern redan uppmärksammat problematiken.
            Det gjordes i Justitiekanslerns remissyttrande över betänkandet
            Det allmännas skadeståndsansvar vid överträdelse av EG-regler
            (SOU 1997:194). Där ifrågasatte Justitiekanslern om inte den nuvarande
            ordningen innebar att det ibland blev omöjligt eller i vart fall
            ytterligt svårt för den enskilde att komma till sin rätt när flera
            myndigheters åtgärder i samverkan hade orsakat en skada. Majoriteten
            skriver att det av Justitiekanslerns remissyttrande framgår att
            den gällande lagstiftningen rörande talan mot staten för fel eller
            försummelse vid myndighetsutövning i vissa fall kan vålla svårigheter
            för käranden.
          </note>
          <note>
            Herr talman! Uppenbarligen finns här brister som måste rättas
            till. För de enskilda personer som redan är drabbade och för dem
            som kommer att drabbas är det bara att beklaga de tempoförluster
            som uppstår när varken regering eller utskottsmajoritet tar några
            initiativ i frågan. Man kan fundera över varför inte
          </note>
          <note>
            Regeringskansliet agerade när man för ett par år sedan tog del
            av Justitiekanslerns ovan nämnda remissyttrande. Hade man skridit
            till verket då borde denna uppenbara brist i gällande regler kunnat
            vara åtgärdad nu. Nu tar det förmodligen ett år innan Justitiekanslerns
            promemoria är klar och sedan ytterligare ett eller annat år innan
            en lagändring kan komma till stånd för undanröjande av de svårigheter,
            som alla är medvetna om, som kan drabba enskilda personer som
            väcker talan mot staten därför att de vållats skada genom fel
            eller försummelse vid myndighetsutövning.
          </note>
          <note>
            Herr talman! Alla inställda huvudförhandlingar i brottmål utgör
            ett stort problem inom domstolsväsendet. Det är inte bara slöseri
            med resurser, utan det drabbar också brottsoffren. Detta ämne
            behandlades även förra året i betänkandet 1998/99:JuU1. Då vidhöll
            utskottet tidigare uttalanden som i huvudsak gick ut på att utskottet
            ser med stark oro på problemet med inställda förhandlingar. Utskottet
            underströk också vikten av att regeringen tar erforderliga initiativ
            i ämnet.
          </note>
          <note>
            Ett sådant initiativ skulle kunna vara att domstolen ges möjlighet
            att avkunna dom i den åtalades frånvaro - med andra ord att tillämpa
            tredskodom även i brottmål. Möjlighet att överklaga genom att
            söka återvinning tryggar rättssäkerheten. En tredskodom skulle
            förmodligen öka benägenheten hos den dömde att inställa sig till
            en ny förhandling.
          </note>
          <note>
            Herr talman! Vi kristdemokrater står givetvis bakom de motioner
            där vi finns med, men för att måna om tiden nöjer jag mig med
            att yrka bifall till reservation nr 7.
          </note>
          <note type="speaker">
            Anf. 9 SIW PERSSON (fp):
          </note>
          <note>
            Herr talman! Folkpartiet har aldrig gillat specialdomstolar.
            Vi menar att det i Sverige ska vara på det sättet att de allmänna
            domstolarna ska ha en så bra kompetens att de ska kunna ta hand
            om det som händer. Särskilt viktigt tycker vi att det är att man
            avskaffar Marknadsdomstolen, som till väldigt höga kostnader klarar
            av väldigt få ärenden. Därför är vi med på en reservation där
            vi säger att specialdomstolarna ska bort. Naturligtvis ska vi
            se till att man har kvar deras kompetens, men den ska föras över
            till de allmänna domstolarna.
          </note>
          <note>
            Vi vet i dag att det är väldigt många av internerna som har psykiska
            problem, men vi vet också att det är väldigt sällan som de får
            den hjälp som de borde ha, dvs. adekvat psykologisk hjälp - främst
            rättspsykologi. Därför trycker vi i Folkpartiet på att det måste
            bli en ändring så att man får ekonomiska resurser, men också så
            att man på institutionerna inom rättsväsendet verkligen ser till
            att samarbeta och jobba med dem som kan detta.
          </note>
          <note>
            Tyvärr händer det alltför ofta att barn blir utsatta för övergrepp.
            Då måste man förhöra dem så att man får fast gärningsmannen. En
            gång bestämde man för att skydda barnet att man inte skulle hålla
            på och förhöra och förhöra igen och göra det svårare för dem att
            klara sig igenom alltihop. Men det har blivit en björntjänst.
            Det är minsann inte så lätt att vara barn och tillsammans med
            vuxna klara av en svår situation.
          </note>
          <note>
            Därför säger vi i Folkpartiet, som flera andra partier, att man
            måste kunna förhöra flera gånger när det behövs för att man ska
            få en så bra utredning som möjligt. De rigida reglerna får inte
            vara sådana att de är ett handikapp när det gäller att hjälpa
            utsatta barn.
          </note>
          <note>
            Det händer att myndigheter gör fel - felaktig myndighetsutövning
            - både när det gäller barn och andra. I Sverige får man tyvärr
            inte ersättning för den rättsförlust som man utsatts för, som
            det heter. Då säger vi i Folkpartiet att det måste bli en ändring.
            Är det så att myndigheterna gör fel ska man få ersättning för
            den förlust som man har blivit utsatt för.
          </note>
          <note>
            Visserligen säger JK att han ska titta på detta och komma med
            en promemoria och det är naturligtvis bra, men då går det ytterligare
            tid. Vi menar att det är brådskande. Det är väldigt viktigt ur
            rättssäkerhetssynpunkt men också ur rättstrygghetssynpunkt.
          </note>
          <note>
            Många gånger har vi, herr talman, diskuterat i justitieutskottet
            vad vi ska göra för att få folk att komma till huvudförhandlingarna
            i brottmål. Det är ett väldigt allvarligt hot mot rättssäkerheten
            och hela rättssystemet att de helt enkelt struntar i att komma.
          </note>
          <note>
            Kanske kan det bli så att vi inför s.k. tredskodom när de trilskas.
            Därför står vi också bakom den reservationen.
          </note>
          <note>
            Vi har också ett särskilt yttrande när det gäller kameraövervakning
            i taxibilar. Det är så i dag, med den alltmer utvidgade kameraövervakningen,
            att det snart bara är fru Svensson och taxichauffören man kan
            råna, för de är de enda som har kontanta medel som man kan komma
            åt. Jag har väldigt svårt för att förstå att det är mer integritetskränkande
            med en kamera i en taxibil än med en kamera i en spårvagn, men
            så är det.
          </note>
          <note>
            Nu håller man på och tittar på reglerna, och ärendet går den
            vanliga gången ända upp till Högsta domstolen. Då säger vi i Folkpartiet:
            Låt oss vänta och se om lagen håller. Håller den inte kommer vi
            tillbaka med ett lagförslag.
          </note>
          <note>
            Till sist, herr talman, har vi den reservation som jag vill yrka
            bifall till, dvs. reservation 3 under mom. 7 om Advokatsamfundets
            disciplinnämnd. Vi vet att Sverige är ett land där det allmänna
            har väldigt stor makt och fattar väldigt många beslut som berör
            oss. Då är det väldigt viktigt att ni eller jag, eller vem det
            nu kan vara, vet att en advokat som man anlitar när det händer
            något inte är i beroendeställning. Därför är Folkpartiet emot
            att Advokatsamfundets disciplinnämnd ska urvattnas och att fler
            offentliga företrädare går in där. Vi menar att det är väldigt
            viktigt att de som jobbar enligt god advokatsed, dvs. advokater
            som mot betalning hjälper oss att försvara oss, ska klara av det.
            Det ska inte vara f.d. statsråd, f.d.
          </note>
          <note>
            rådmän, f.d. domare eller f.d. riksdagsledamöter. Det är viktigt
            att Advokatkommitténs förslag om ändrad sammansättning inte genomförs.
          </note>
          <note>
            Därför, herr talman, vill jag till sist för att understryka vikten
            av detta yrka bifall till reservation 3
          </note>
          <note>
            under mom. 7. Naturligtvis står vi bakom de andra reservationerna
            också.
          </note>
          <note type="speaker">
            Anf. 10 KIA ANDREASSON (mp):
          </note>
          <note>
            Herr talman! Miljöpartiet vill i reservation 1 göra ett tillkännagivande
            till regeringen om att rätten till domstolsprövning inte får urholkas.
            Vi har sedan den förra mandatperioden sett hur detta har skett.
            Vi var, trots att Miljöpartiet protesterade, med när rättshjälpslagstiftningen
            förändrades och sammankopplades med försäkringar. Vi motarbetade
            med framgång regeringens förslag om obligatoriskt prövningstillstånd
            när det gäller hovrätten. Och vi har noterat den ökade användningen
            av krav på prövningstillstånd vid talan till Kammarrätten; avslag
            motiveras inte ens en gång. Det handlar också om slopandet av
            rätten att överklaga socialtjänstens beslut.
          </note>
          <note>
            Inskränkningarna i domstolsprövningarna drabbar särskilt utsatta
            grupper i samhället, såsom missbrukare, psykiskt sjuka eller andra
            som har hamnat i en svår levnadssituation. Rättssäkerheten ska
            i praktiken inte vara lika med pengar. Det är viktigt att rätten
            till domstolsprövning hålls intakt och inte stegvis nedmonteras.
          </note>
          <note>
            Socialtjänstutredningen har nu föreslagit att man ska återinföra
            rätten att överklaga alla beslut i socialtjänsten. I majoriteten
            av remissvaren håller man med. Och vi hoppas att det blir en förändring
            i det avseendet.
          </note>
          <note>
            Frågan om hur förhör med barn ska utföras har nyss uppkommit
            som diskussionsämne i justitieutskottet. Jag kan hålla med om
            argumentet att det kanske är en för snäv lagstiftning, så att
            poliserna och åklagarna känner en begränsning när det gäller hur
            man ska förhöra barn. Inte minst är det en ny förhörsteknik, vilket
            är väldigt viktigt. Och personer har utbildats inom detta område.
          </note>
          <note>
            Frågan är svår, eftersom den gäller barn. Justitieutskottet besökte
            Brottsoffermyndigheten i går. Då fick vi reda på att det pågår
            en djupare studie av detta.
          </note>
          <note>
            Jag sitter i Sexualbrottskommittén, där frågan också har kommit
            upp. Vi diskuterar den. Det gäller likaså
          </note>
          <note>
            Barnmisshandelsutredningen. Jag tycker att det är bra att detta
            får ha sin gång, så att det blir en djup studie.
          </note>
          <note>
            Då vet vi att vi också kan ha den restriktionen att det ska vara
            utbildad personal för de här samtalen. Jag tror nog att det inom
            kort kommer att bli en förändring.
          </note>
          <note>
            Vi har haft långa diskussioner om inställda förhandlingar i brottmål.
            Miljöpartiet tycker att det är mycket allvarligt och att det behöver
            åtgärdas. Men man kan inte bara tro att en tredskodom kan lösa
            problemet. Vad för det med sig när det gäller brottmål? Vad kan
            det innebära att just den som är anklagad inte är där? Det är
            lite svårt för oss att bara tycka så här rakt av. Men i betänkandet
            står det tydligt att
          </note>
          <note>
            Domstolsverket redan ska ha redovisat sitt uppdrag.
          </note>
          <note>
            Det står nämligen att det ska ha skett den 10 januari år 2000,
            så vi får väl återkomma och se de förslagen innan vi går vidare.
          </note>
          <note>
            Vi tycker att Advokatkommitténs förslag är bra.
          </note>
          <note>
            Vi tycker generellt att utövarna av en verksamhet inte ska granska
            sig själva. Det gäller polisen, advokaterna och andra organisationer.
            Vi tycker att det är viktigt att opartiska personer är med och
            bedömer.
          </note>
          <note type="speaker">
            Anf. 11 ANN-MARIE FAGERSTRÖM (s):
          </note>
          <note>
            Herr talman! Som har framgått tidigare behandlar vi i detta betänkande,
            JuU4 Processrättsliga frågor, motioner från den allmänna motionstiden
            1999. Det föreligger åtta reservationer samt tre särskilda yttranden.
            En del av dem har behandlats tidigare i denna kammare.
          </note>
          <note>
            Herr talman! När det gäller reservation 1 av Miljöpartiet har
            vi socialdemokrater ingen annan uppfattning än vad Miljöpartiet
            har, dvs. att det är av största vikt att rätten till domstolsprövning
            i Sverige hålls intakt och inte steg för steg urholkas. Europakonventionens
            krav på rätt till domstolsprövning har föranlett flera svenska
            lagstiftningsåtgärder under senare år. Därför ser jag inte det
            problem som Miljöpartiet pekar på.
          </note>
          <note>
            Vad beträffar reservation 2, Avskaffande av specialdomstolarna,
            var det inte så länge sedan riksdagen behandlade denna fråga.
            Moderaterna och Folkpartiet företräder att specialdomstolarna
            i möjligaste mån bör avskaffas. De menar att deras uppgifter bör
            övertas av de allmänna domstolarna. Särskilt angeläget anser de
            att det är att avveckla Marknadsdomstolen.
          </note>
          <note>
            De helt fristående specialdomstolar som finns i dag är Patentbesvärsrätten,
            Marknadsdomstolen och
          </note>
          <note>
            Arbetsdomstolen. De tre domstolarna är belägna i
          </note>
          <note>
            Stockholm, och deras domkretsar omfattar hela riket.
          </note>
          <note>
            Vad som är utmärkande för de tre specialdomstolarna är att de
            inte ingår i något instanssystem med en prejudikatinstans som
            tredje och sista instans. Såväl
          </note>
          <note>
            Arbetsdomstolen som Marknadsdomstolen är i vissa fall den enda
            prövningsinstansen. För de specialdomstolar som är slutinstanser
            tillkommer dessutom att deras avgöranden kan komma under Högsta
            domstolens eller Regeringsrättens prövning vid frågor om resning
            och återställande av försutten tid.
          </note>
          <note>
            Under början av 1990-talet avvecklades flera specialdomstolar,
            nämligen försäkringsrätterna, Försäkringsöverdomstolen och Bostadsdomstolen.
            Utskottet anser dock att specialdomstolarna besitter en särskild
            kompetens som leder till att målen behandlas skickligt, snabbt
            och ekonomiskt effektivt och att de ska bedömas efter sina egna
            meriter och verksamheter och inte utifrån principiella ståndpunkter.
            Därför anser inte utskottet att det finns några skäl som förordar
            ett avskaffande av Marknadsdomstolen eller Arbetsdomstolen.
          </note>
          <note>
            Enligt vad utskottet har erfarit är frågan om Patentbesvärsrättens
            fortsatta verksamhet föremål för en utredning som ska redovisas
            senast i december detta år. Därför anser vi att något ställningstagande
            i detta fall bör avvaktas.
          </note>
          <note>
            Vad beträffar reservation 3, Advokatsamfundets disciplinnämnd,
            har Folkpartiet framfört sitt ställningstagande till det förslag
            som Advokatkommittén lade fram för några månader sedan. Till skillnad
            från
          </note>
          <note>
            Advokatkommitténs förslag om en förändrad sammansättning av Advokatsamfundets
            disciplinnämnd anser Folkpartiet inte att någon förändring ska
            göras.
          </note>
          <note>
            I betänkandet föreslår kommittén bl.a. att Justitiekanslerns
            tillsyn över advokatväsendet ska upphöra.
          </note>
          <note>
            Kommittén anser att en annan ordning som garanterar tillfredsställande
            tillsyn över och insyn i samfundets verksamhet måste tillskapas.
            Därav har kommittén övervägt olika metoder för att stärka det
            allmännas inflytande över tillsynen över advokatväsendet. Då betänkandet
            har remissbehandlats och för närvarande bereds i Justitiedepartementet
            anser utskottet inte att förslaget bör föregripas.
          </note>
          <note>
            Herr talman! Reservation 4 handlar om kroppsbesiktning vid narkotikabrott.
            Det är inte heller så länge sedan vi behandlade den frågan här
            i riksdagen. Moderaterna vill få till en rätt för polisen att,
            under medverkan av sjukhuspersonal, ge en misstänkt kräkmedel
            i syfte att säkra bevisning av narkotikabrott i sådana fall då
            den misstänkte har svalt narkotika. Vid frågans tidigare behandling
            har det tydligt framgått att det är ett mycket allvarligt ingrepp
            i den kroppsliga integriteten att utsätta någon för tvångsmedicinering
            och att mycket starka skäl därför krävs för att införa en sådan
            möjlighet i rättegångsbalken. Därför har utskottet valt att inte
            följa detta förslag.
          </note>
          <note>
            Det finns redan i dag regler för undersökning av människokroppen
            vid brottsmisstanke. På den som skäligen kan misstänkas för brott
            på vilket fängelse kan följa får kroppsbesiktning göras för att
            söka efter föremål som kan tas i beslag och är av betydelse för
            utredning av brottet. Med kroppsbesiktning avses undersökning
            av människokroppens yttre och inre samt tagande av prov från människokroppen
            samt undersökning av sådana prov. En undersökning får inte utföras,
            så att den undersökte riskerar framtida ohälsa eller skada.
          </note>
          <note>
            Våren 1998 beslutade regeringen att tillkalla en narkotikakommission
            där uppdraget omfattade bl.a.
          </note>
          <note>
            rättsväsendets och tullens arbete med narkotikabekämpningen.
            Enligt vad utskottet erfarit kommer kommissionen att behandla
            frågan om användning av kräkmedel i kampen mot narkotika. I avvaktan
            på
          </note>
          <note>
            Narkotikakommissionens arbete, vilket ska redovisas före utgången
            av detta år, finns det ingen anledning att ändra uppfattning.
            Utskottet vidhåller sitt tidigare ställningstagande och avslår
            denna reservation.
          </note>
          <note>
            I reservation 6 om förhör med barn efterlyser reservanterna att
            17 § förundersökningskungörelsen ändras så att polisen får möjlighet
            att hålla flera förhör när utredningen påfordrar det. Självklart,
            herr talman, är det av yttersta vikt att utrymme ges till det
            underlag som erfordras för en fullständig utredning.
          </note>
          <note>
            Det finns i dag inget som säger att detta inte skulle vara möjligt.
            I förundersökningskungörelsen finns en bestämmelse om att förhör
            med den som är under 18
          </note>
          <note>
            år får äga rum endast en gång såvida det inte, främst med hänsyn
            till den som förhörs, är lämpligare att hålla flera förhör. Det
            finns absolut inget direkt hinder för att flera förhör får hållas.
          </note>
          <note>
            Riksåklagaren har behandlat frågan om förhör med barn under förundersökning
            i promemorian Förundersökning vid sexuella övergrepp mot barn.
            Riksåklagaren påpekar här att det kan finnas ett antal skäl att
            hålla mer än ett förhör med barnet. Riksåklagaren ger också en
            del exempel på sådana skäl.
          </note>
          <note>
            Utskottet vill framhålla att regleringen i förundersökningskungörelsen
            rörande förhör med barn präglas av hänsynstagande till det hörda
            barnets utsatta ställning. Det måste också beaktas att, åtminstone
            i den mån det hörda barnet berörs av brottsligheten, det som regel
            måste anses vara till barnets bästa att saken blir utredd. Bestämmelsen
            synes alltså stå i god överensstämmelse med artikel 3 i barnkonventionen
            som stadgar att barnets bästa ska komma i främsta rummet vid åtgärder
            av bl.a. domstolar och myndigheter som rör barn. Att hänsyn till
            det hörda barnet skulle påkalla någon författningsändring kan
            utskottet inte finna.
          </note>
          <note>
            Som tidigare sagts är det främst med hänsyn till barnets bästa
            som det får hållas mer än ett förhör, men det finns också ett
            utrymme att hålla mer än ett förhör när utredningen så kräver.
            Så har också bestämmelserna uppfattats i Riksåklagarens promemoria.
          </note>
          <note>
            Till sist ska jag kommentera reservation 8 om inställda huvudförhandlingar
            i brottmål. Utskottet har tidigare uttalat en stark oro över problemet
            med inställda förhandlingar och har också understrukit vikten
            av att regeringen tar erforderliga initiativ i ämnet.
          </note>
          <note>
            I samband med propositionen Ändringar i rättegångsbalken m.m.
            fäste utskottet i likhet med regeringen stor vikt vid att bestämmelserna
            om påföljd för utevaro från förhandling var utformade så att man
            i möjligaste mån kunde komma till rätta med de problem som följde
            med att ställa in förhandlingar och sedan behöva kalla till en
            ny förhandling. Utskottet konstaterade då att regeringens förslag
            var ett steg i rätt riktning.
          </note>
          <note>
            I regleringsbrevet för domstolsväsendet för budgetåret 1999 har
            regeringen givit Domstolsverket i uppdrag att lämna förslag till
            åtgärder för att minska antalet inställda huvudförhandlingar i
            brottmål vid tingsrätterna. I den utsträckning förslagen kräver
            författningsändringar ska verket lämna förslag till sådana. Utskottet
            anser att den fortsatta beredningen i
          </note>
          <note>
            Regeringskansliet får utvisa vilka åtgärder som bör vidtas för
            att komma till rätta med problemet med inställda huvudförhandlingar
            i brottmål. Den utredning som Domstolsverket i dagarna ska överlämna
            till regeringen bör kunna bidra till att beredningsarbetet drivs
            framåt.
          </note>
          <note>
            Med detta, herr talman, vill jag yrka bifall till hemställan
            i betänkandet och avslag på samtliga reservationer.
          </note>
          <note type="speaker">
            Anf. 12 ANDERS G HÖGMARK (m):
          </note>
          <note>
            Herr talman! Det är som framgått av debattinläggen väl kända
            ståndpunkter som repeteras vid det här tillfället. Jag har bara
            ett par noteringar med anledning av Ann-Marie Fagerströms inlägg.
          </note>
          <note>
            Först gäller det specialdomstolarna, som vi i Moderata samlingspartiet
            liksom Folkpartiet är starkt kritiska mot. Där säger Ann-Marie
            Fagerström att de ska bedömas på sina egna meriter och inte utifrån
            principiella utgångspunkter. Jag tycker ärligt talat att när Sveriges
            riksdag tar ställning till vilket system vi ska ha när det gäller
            domstolar i Sverige bör vi anlägga ståndpunkterna utifrån klara
            principiella utgångspunkter. Det tycker jag är det minsta man
            kan begära när vi ska lagstifta och reglera hela domstolsväsendet.
          </note>
          <note>
            Från Moderata samlingspartiets sida är vi också medvetna om att
            det avvecklas ett antal specialdomstolar. Det tycker vi är bra.
            Vi tycker att de återstående också borde kunna avvecklas och deras
            mål överföras till de allmänna domstolarna.
          </note>
          <note>
            Vi tycker speciellt illa om partssammansatta domstolar typ Arbetsdomstolen.
            Det kan inte vara rimligt att i ett rättsväsende ha den här typen
            av partssammansatta domstolar.
          </note>
          <note>
            När det sedan gäller behovet av att förändra 17 §
          </note>
          <note>
            förundersökningskungörelsen är ju, som jag sade i mitt inlägg
            tidigare, alla partier helt överens om att man måste sätta barnens
            bästa i fokus. Om detta råder inga som helst delade meningar.
            Men då är det ganska märkligt att man talar om att det går, oaktat
            vad det står, att ha dessa förhör både två, tre och fyra gånger
            om detta gagnar barnet. Det avgörande måste väl vara att formulera
            paragrafen så att förhör sker på det sätt som bäst sätter barnens
            intressen i fokus. Med det menas faktiskt också att man får fram
            sanningen.
          </note>
          <note>
            Vi kan vända på det: Om man nu känner sig för bunden av bestämmelserna
            i 17 § om att detta ska ske vid ett tillfälle - olika förhörsledare
            kan ju tolka det på lite olika sätt - och det innebär att barnens
            rätt och sanningen inte kommer fram, så är det ju förödande för
            barnen.
          </note>
          <note type="speaker">
            Anf. 13 ANN-MARIE FAGERSTRÖM (s):
          </note>
          <note>
            Herr talman! Vad gäller förhör med barn vill jag säga, precis
            som jag sade i mitt anförande, att det finns möjligheter. Precis
            de möjligheter som Anders
          </note>
          <note>
            G Högmark efterlyser här finns. Främst handlar det om att vara
            avhållsam med att öppna för att det blir självklart att hålla
            hur många förhör som helst med barnet. Det är ju för barnets bästa,
            precis som vi är överens om. Skulle man göra det skulle man kanske
            inte lägga vikten vid att förhörsledaren har kunskapen, har utbildningen,
            tänker på barnen främst, ser till att barnen inte behöver återuppleva
            sina tidigare upplevelser när brottet begicks osv. Det är just
            därför vi säger att den lagstiftning vi har är tillräcklig. Det
            finns möjligheter att ta till ytterligare förhör om så behövs
            även för utredningens skull.
          </note>
          <note type="speaker">
            Anf. 14 ANDERS G HÖGMARK (m):
          </note>
          <note>
            Herr talman! Vi är alla överens om att det viktigaste är att
            få fram den sanning som kan gagna också barnen och att barnens
            upplevelse av förhörsmiljön blir så lite påfrestande som möjligt.
            Hur man än bedriver och delar upp de här förhören kommer de ändå
            att innebära en stark påfrestning för barnen med de traumatiska
            upplevelser de ibland kan ha råkat ut för.
          </note>
          <note>
            Egentligen känns det kanske lite meningslöst att här i kammaren
            hålla på och diskutera den här saken när vi är överens om grundprincipen.
            Vad vi har velat markera i vår reservation är att man kanske kunde
            göra något åt själva formuleringen i 17 §. Vi har fått höra berättelser
            utifrån fältet om att man åtminstone kan uppleva att denna bestämmelse
            varit mer tvingande än vad den i realiteten behöver vara. Det
            är av det skälet som vi har velat sätta den här frågan i fokus
            i reservationen.
          </note>
          <note type="speaker">
            Anf. 15 ANN-MARIE FAGERSTRÖM (s):
          </note>
          <note>
            Herr talman! Detta är ju inte alls någonting som vi strider om.
            Vi är ju allesammans här i kammaren lika måna om att det ska bli
            någonting bra, i synnerhet för barnen. Det är självklart precis
            lika viktigt - jag vill inte sätta det ena mot det andra - att
            det blir en bra utredning som att barnen blir skonade i det här.
          </note>
          <note>
            Jag kan säga till Anders G Högmark att jag också har varit ute
            och frågat hur det ser ut - om detta är ett stort hinder, om det
            är svårt, vilket har sagts här tidigare, att få en bra utredning
            på grund av att man inte får ta till mer än ett förhör. Men enligt
            de källor jag har pratat med är det inte på det sättet. Det finns
            utrymme och möjligheter. Men det viktigaste och det man efterlyser
            är just kompetensen och kunskapen, att fortsätta att få utbildning
            inom detta område för barnens bästa.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 15 §.)
          </note>
          <note>
            10 § Ekonomisk brottslighet
          </note>
          <note>
            Föredrogs justitieutskottets betänkande 1999/2000:JuU5
          </note>
          <note>
            Ekonomisk brottslighet (skr. 1999/2000:22).
          </note>
          <note type="speaker">
            Anf. 16 ANDERS G HÖGMARK (m):
          </note>
          <note>
            Herr talman! År 1993 eller 1994, jag tror att det var den 24
            februari 1994, presenterade Riksdagens revisorer en omfattande
            rapport om bristen på kamp mot den ekonomiska brottsligheten.
            Det blev en mycket uppmärksammad rapport med många intressanta
            remissynpunkter. Det ledde sedan fram till en skrivelse till riksdagen
            och behandling.
          </note>
          <note>
            Under riksdagens behandling erfor riksdagen och utskottet, som
            det brukar heta, att det pågick ett omfattande beredningsarbete
            i Regeringskansliet. Det råder inget tvivel om att de synpunkter
            som Riksdagens revisorer framförde hade satt mycket tydliga spår
            i den skrivelse som kom till riksdagen 1995, när regeringen presenterade
            ett samlat program mot den ekonomiska brottsligheten.
          </note>
          <note>
            Det fanns ett antal punkter som revisorerna pekade på som sedan
            har återkommit under en femårsperiod fram till dags dato. Det
            var framför allt ett ledord som gick igen överallt. Det var brist
            på samlad styrning. Man pekade på lagstiftningsfrågor. Man pekade
            på brister i organisation och myndighetsstruktur. Man pekade då
            på, och det har återkommit åter och åter igen, varje år, brister
            i samverkan mellan myndigheter, betydelsen av att myndigheter
            samverkar. Man pekade på brister i kompetensen och behovet av
            att stärka och självfallet styrka kompetensen. Självfallet pekade
            man gång på gång på och har fram till dags dato fortsatt att peka
            på de bristande resurser som det offentliga samhället totalt sett
            har för bekämpningen av ekonomisk brottslighet.
          </note>
          <note>
            Jag tänker inte i dag ta upp en stor diskussion om tillståndet.
            Om det kan man säga att det har skett en hel del när det gäller
            kampen mot den ekonomiska brottsligheten, en kamp som den borgerliga
            regeringen 1991-1994 drog i gång och som vi sedan har fortsatt
            i olika former. Jag tror att det finns anledning att säga att
            det är angeläget att vi nu får en bred uppföljning av det arbete
            som har skett under 90-talet.
          </note>
          <note>
            Riksdagens revisorer kommer med all sannolikhet att starta en
            stor undersökning om vad som har hänt under de gångna fem åren.
            Den beräknas i så fall vara klar i slutet av året eller vid årsskiftet.
            Då är jag övertygad om att det kommer att finnas en utomordentligt
            god grund för att föra en vidare diskussion om vad som behövs
            för att ytterligare skärpa kampen mot den ekonomiska brottsligheten.
          </note>
          <note>
            Den redovisning som regeringen nu ger i sin årliga skrivelse
            är bra. Det var också ett förslag som revisorerna en gång hade,
            att regeringen skulle återkomma till riksdagen och presentera
            det arbete som skedde och vilka effekter som hade uppnåtts.
          </note>
          <note>
            Blickar man ut över fältet - och många av oss i utskottet och
            många andra får ta del av de här erfarenheterna - finner man givetvis
            både vin och vatten, om jag får uttrycka det så. Det finns många
            bra exempel på insatser som har gett goda resultat: förändrad
            organisationsstruktur, Ekobrottsmyndigheten, ökad specialkompetens,
            samverkan mellan olika myndigheter etc.
          </note>
          <note>
            Samtidigt, herr talman, kan man via medierna ta del av skrämmande
            rapporter om utbredningen och omfattningen av den ekonomiska brottsligheten.
            De som ska bekämpa den ekonomiska brottsligheten tvingas avföra
            ett stort antal mål för att få en rimlig hyfs på sina ärendebalanser.
            De här myndigheterna gör rimligtvis inte detta därför att man
            tycker att det är behagligt att avföra ärenden, utan därför att
            man upplever att man dignar under ärendebalanserna. Man har inte
            resurser, man har inte tillräcklig kompetens för att klara av
            ärendena.
          </note>
          <note>
            Det har förts en diskussion, herr talman, om man ska satsa på
            att åtgärda många små ärenden och mål, om jag får uttrycka det
            så, som är relativt "lätta" att leda till åtal. Eller om man ska
            satsa på ett begränsat antal stora, tunga och komplicerade mål,
            som kräver mycket stora resurser. Hur man än gör kommer kritiken:
            Det är fel signaler. De "små" brotten ska uppmärksammas, beivras
            och drivas till domstol, medan de stora fula fiskarna ska gå fria
            på grund av att man inte har resurser.
          </note>
          <note>
            Det är i en rättsstat ett fullständigt horribelt förfaringssätt
            att vi behöver göra de prioriteringarna. Därför är det så kolossalt
            nödvändigt att vi på olika sätt ser till att skaffa resurser till
            kampen mot den ekonomiska brottsligheten.
          </note>
          <note>
            På samma sätt som Riksdagens revisorer med all sannolikhet kommer
            att göra en större utvärdering av detta har vi från moderat sida
            i reservation 1 pekat på att det är viktigt att man låter andra
            fristående granskningsorgan, via universitets- och högskoleväsendet,
            delta i granskningen. De juridiska fakulteterna kan få granska
            och gärna göra flera olika typer av granskningar. Flera olika
            institutioner kan komma in och granska olika aspekter av kampen
            mot den ekonomiska brottsligheten, så att vi som beslutsfattare
            och lagstiftare får ett bra och mer fullödigt underlag för våra
            beslut. Jag tror att alla har att vinna på detta, för då har vi
            också en möjlighet att föra en diskussion utifrån ett ganska bra
            beslutsunderlag.
          </note>
          <note>
            I diskussionerna om kampen mot den ekonomiska brottsligheten
            dyker ofta frågan om effektivitet kontra integritet upp. Det är
            alldeles uppenbart när man tar del också av de erfarenheter som
            de brottsbekämpande myndigheterna redovisar. Man säger: Tänk om
            vi hade dessa och dessa instrument. Tänk om vi kunde få göra si
            och så, då skulle vi förmodligen kunna bli mer effektiva. Detta
            är ju ett evigt dilemma i rättsstaten, att å ena sidan använda
            lika effektiva metoder som brottsligheten gör, men å andra sidan
            också beakta integritetsaspekten.
          </note>
          <note>
            Vi tycker från reservanternas sida i reservation nr
          </note>
          <note>
            2 att det finns anledning för regeringen att på allvar ta ett
            samlat grepp om integritetsfrågorna. Vi tar bit för bit men får
            inte det samlade grepp som är nödvändigt.
          </note>
          <note>
            Det är principiellt viktigt och det är viktigt i en rättsstat
            att man hittar en rimlig balans däremellan.
          </note>
          <note>
            På något sätt, herr talman, är det alltid definitionsmässigt
            på det sättet i en rättsstat att rättsstaten är ett snäpp efter
            brottsligheten, därför att vi med hänsyn just till integriteten
            inte kan få använda de mycket sofistikerade metoder som brottsligheten
            gör.
          </note>
          <note>
            Därför är det väldigt viktigt att de här frågorna kommer upp
            i ett samlat sammanhang.
          </note>
          <note>
            Vi pekar också på, som jag har antytt tidigare, vikten av resurser.
            Det är inget tvivel om att neddragningen av rättsväsendet eller
            otillräckliga medel inom de olika delarna av rättsväsendet bl.a.
            reducerar möjligheterna för framför allt åklagarna att kunna bedriva
            en effektiv verksamhet. Det är inget tvivel om att bristen på
            specialkompetens är akut i många situationer, i de stora mycket
            komplicerade målen.
          </note>
          <note>
            Det är på något sätt märkligt att vi inte kan avdela resurser
            för att skaffa denna specialkompetens när
          </note>
          <note>
            "motståndarna", brottsligheten, utnyttjar och använder den mest
            sofistikerade specialkompetensen. Det är en obalans som inte är
            värdig rättsstaten.
          </note>
          <note>
            Vi pekar också i reservation 4 på betydelsen av samverkan mellan
            myndigheterna. Alla är i och för sig överens om detta. Vi är övertygade
            om att det ekoråd som finns och som består av ledande företrädare
            för olika myndigheter med speciell kompetens och intresse för
            de här frågorna ytterligare utvecklar sitt samarbete.
          </note>
          <note>
            Sedan tycker vi att det finns en konfliktrisk här, en oklarhet
            framför allt mellan vad Ekobrottsmyndigheten gör och vad skattemyndigheternas
            skattebrottsenheter sysslar med. Det finns en oklarhet i arbetsfördelningen
            och vi tycker att det finns anledning att man ser över de här
            bitarna. Det finns i reservation nr 5.
          </note>
          <note>
            Vi har ett par saker till. Det gäller miljösanktionsavgifterna.
            Vi tycker att det är rimligt att man inte ska behöva betala dessa
            miljösanktionsavgifter innan det är slutgiltigt prövat och fastställt
            att de kommer att gälla. Detta återfinns i reservation nr 6.
          </note>
          <note>
            Regeringen har nyligen tillsatt en utredning för att utvärdera
            några års erfarenheter av miljöbalken. Den pågår nu. Där finns
            också avsnittet om tillsynsavgifter. Vi tycker att i den mån utredningen
            inte har direktiv bör den kompletteras med tilläggsdirektiv om
            att utredningen ska kunna granska hur tillsynsavgiftssystemet
            har tillämpats under den tid som miljöbalken har varit i kraft.
          </note>
          <note>
            Med det, herr talman, vill jag självfallet ställa mig bakom samtliga
            moderata reservationer, men yrkar bifall till reservation nr 1,
            kartläggning av åklagarväsendets ekobrottsbekämpning.
          </note>
          <note type="speaker">
            Anf. 17 INGEMAR VÄNERLÖV (kd):
          </note>
          <note>
            Herr talman! I det här betänkandet behandlas regeringens årliga
            skrivelse om den ekonomiska brottsligheten. Ekobrottsligheten
            är ett allvarligt problem.
          </note>
          <note>
            För att om möjligt komma till rätta med denna brottslighet krävs
            såväl krafttag som nya grepp.
          </note>
          <note>
            Ett sådant nytt grepp var inrättandet av
          </note>
          <note>
            Ekobrottsmyndigheten den 1 januari 1998, vilken vi kristdemokrater
            välkomnade. Det var tillfredsställande att häromdagen ta del av
            nyheten att denna myndighet redan under sitt andra verksamhetsår
            lade beslag på drygt 233 miljoner kronor hos misstänkta ekobrottslingar.
            Det är delvis nya arbetsformer hos
          </note>
          <note>
            Ekobrottsmyndigheten som nu resulterat i att myndigheten lyckats
            säkra ungefär lika mycket pengar som myndighetens egen verksamhet
            kostar på ett år.
          </note>
          <note>
            De beslag som har räknats samman har gjorts i de fem län där
            Ekobrottsmyndigheten är verksam, nämligen Stockholm, Gotland,
            Västra Götaland, Halland och Skåne.
          </note>
          <note>
            För att bekämpningen av ekobrotten ska bli än mer effektiv, menar
            vi kristdemokrater att åklagarväsendet måste få de resurser som
            krävs. Vidare krävs en kartläggning av åklagarmyndighetens effektivitet
            samt vilka resurser som står till buds för ekobrottsutredningar.
          </note>
          <note>
            Strävan efter ökad effektivitet inom bekämpningen av ekobrott
            får dock ej inkräkta på rättssäkerheten.
          </note>
          <note>
            Beviskraven får ej sänkas för att en fällande dom lättare ska
            komma till stånd. Den personliga integriteten måste vägas mot
            effektivitetskraven i brottsbekämpningen.
          </note>
          <note>
            Herr talman! Vi kristdemokrater står förstås bakom de reservationer
            där vi finns med, men för tids vinnande nöjer jag mig med att
            yrka bifall till reservation nr 2.
          </note>
          <note type="speaker">
            Anf. 18 SIW PERSSON (fp):
          </note>
          <note>
            Herr talman! Det är viktigt att alla myndigheter som hanterar
            brott är effektiva i ekobrottsbekämpningen. Vi i Folkpartiet,
            tillsammans med de andra borgerliga partierna, tycker att åklagarväsendet
            ska få de resurser som behövs för att på ett rationellt och effektivt
            sätt bekämpa den ekonomiska brottsligheten.
          </note>
          <note>
            Men all verksamhet måste ses över med jämna mellanrum. Därför
            menar vi att man förutsättningslöst ska gå igenom hur det har
            gått under åren och vad som ska göras för att det ska bli bättre.
            Men då ska man inte, som hittills har gjorts i Sverige, låta olika
            myndigheter utreda och kontrollera varandra, utan olika oberoende
            forskare med förankring i juridisk fakultet ska få se över verksamheterna.
            Naturligtvis ska det hela kompletteras med praktisk kunskap om
            utredning och revision.
          </note>
          <note>
            Effektiviteten inom bekämpningen av den ekonomiska brottsligheten
            är, precis som all annan brottsbekämpning, beroende av att de
            som ska sätta dit dem som begår brott inte själva hemfaller åt
            att begå brott genom att inte vara tillräckligt noggranna i bevisföringen.
            Jag kan förstå frustrationen när de andra hela tiden är så långt
            före. Men i en rättsstat får man aldrig godta en sänkning av beviskraven
            för att lättare kunna sätta dit någon. Man måste alltid tänka
            på respekten för den enskildes integritet.
          </note>
          <note>
            Herr talman! Folkpartiet har en reservation tillsammans med Moderaterna
            om Ekorådet. När Ekorådet infördes som ett centralt organ 1998
            underströk regeringen att det är viktigt att rådet sköter samordningen
            tillsammans med de regionala myndigheterna.
          </note>
          <note>
            Regeringen utfärdar varje år myndighetsgemensamma mål och riktlinjer
            för åtgärder mot den ekonomiska brottsligheten. Det är viktigt
            för Ekorådet, tillsammans med de regionala organen, att se till
            att målen genomförs.
          </note>
          <note>
            Fyller Ekorådet en viktig funktion i ekobrottsbekämpningen? Vi
            i Folkpartiet anser att man ytterligare bör förstärka Ekorådets
            möjligheter att utveckla och se till att regeringens intentioner
            genomförs.
          </note>
          <note>
            Därför står vi bakom reservation 4. Jag yrkar bifall till reservation
            4 under mom. 5.
          </note>
          <note>
            Folkpartiet står naturligtvis bakom de tidigare reservationer
            jag har berört och de som jag ska beröra, men för tids vinnande
            yrkar jag bifall till endast en.
          </note>
          <note>
            Vi har också några ord att säga om skattebrottsenheterna. Det
            är svårt att förstå vad de håller på med.
          </note>
          <note>
            Det får inte vara så. Även om frågorna är komplicerade, måste
            man lätt kunna gå igenom och kontrollera och förstå. Det som är
            oklart måste rättas till. Därför är det viktigt att se till att
            skattebrottsenheternas verksamhet inte längre är så svåröverskådliga
            som hittills.
          </note>
          <note>
            Jag vill säga några ord om miljön och de möjligheter och förutsättningar
            som finns att sätta dit dem som begår miljöbrott. Vi har särskilt
            nämnt tillsynsoch miljösanktionsavgifterna.
          </note>
          <note>
            Vi i Folkpartiet accepterar inte att det ska vara möjligt att
            ta ut avgifterna innan hela rättsprocessen är avklarad. Det är
            anledningen till att vi står bakom reservation 6.
          </note>
          <note>
            Men vi har fått information om att det finns farhågor om att
            vissa kommuner använder möjligheten att ta ut tillsynsavgifter
            för att finansiera kommunal verksamhet. Man måste vara noggrann
            med att se till att inte smygvägen ta till sig pengar. Därför
            menar vi i Folkpartiet att man ska se över om tillsynsavgifterna
            används på ett korrekt sätt eller om de, enligt vissa propåer,
            används på ett felaktigt sätt.
          </note>
          <note>
            Herr talman! Vi står alltså bakom alla våra reservationer, men
            jag yrkar bifall till reservation 4.
          </note>
          <note type="speaker">
            Anf. 19 MÄRTA JOHANSSON (s):
          </note>
          <note>
            Herr talman! Den årliga rapporten om den ekonomiska brottsligheten
            som vi nu behandlar är verkligen intressant läsning. Man ser att
            det händer saker på området, och det är glädjande. Kampen mot
            ekobrott är en prioriterad verksamhet.
          </note>
          <note>
            Ekobrottsmyndigheten, som bildades 1998, svarar under Riksåklagaren
            för samordningen av ekobrottsbekämpningen i hela landet. Tittar
            man på statistiken från Ekobrottsmyndigheten från januari till
            september
          </note>
          <note>
            1999 ser man att antalet inkommande ärenden är stabilt och att
            antalet avslutade ärenden ökade med
          </note>
          <note>
            10 %. Detta kombinerades med en högre lagföringsprocent. Andelen
            väckta åtal och utfärdade strafförelägganden har också ökat markant.
          </note>
          <note>
            Låt oss se på vilken typ av brott det handlar om.
          </note>
          <note>
            Antalet anmälda miljöbrott har ökat liksom ärenden med internationell
            anknytning. Det brottsutredande arbetet blir också alltmer komplext.
          </note>
          <note>
            Därför blir - som Anders Högmark pratat om tidigare - samverkan
            med andra myndigheter allt viktigare. Ett antal projekt och aktiviteter
            för att angripa ekobrottsligheten har satts i gång. Ekobrottsmyndigheten
            har inlett samarbete med åklagarmyndigheter i ärenden som ligger
            utanför deras egna områden. Man har medverkat i en kartläggning
            som Riksrevisionsverket har initierat om förekomsten av svart
            arbetskraft, och i samarbete med Finansinspektionen försöker man
            bekämpa brott mot insiderlagen.
          </note>
          <note>
            En dialog med konkursförvaltare har också initierats för att
            skapa ett bättre informationsutbyte. Som flera talare tidigare
            har sagt är honnörsordet samverkan; samverkan med alla myndigheter
            och organ som kan tänkas bidra med värdefull information.
          </note>
          <note>
            Jag talade häromdagen med en åklagare på
          </note>
          <note>
            Ekobrottsmyndigheten i Göteborg. Han beskrev i mycket positiva
            ordalag hur bra man arbetar i samverkan med kronofogdemyndigheten
            och skattemyndigheten. Han var också mycket glad för att man i
          </note>
          <note>
            Göteborg fått ett antal duktiga ekonomer som gör att besvärliga
            utredningar, i t.ex. karusellhandelsmålen, går så mycket bättre
            att nysta upp. Denna typ av ärenden är speciellt uppmärksammad
            i år, eftersom det handlar om så mycket pengar som undandras staten
            i form av moms.
          </note>
          <note>
            Ingemar Vänerlöv gav exempel på vad han hört i radio om 233 miljoner
            som Ekobrottsmyndigheten hade fått in, och det är ett resultat
            bl.a. av detta.
          </note>
          <note>
            Till den här skrivelsen från regeringen har inkommit ett antal
            motioner, och till utskottets betänkande har fogats reservationer
            som jag något vill beröra.
          </note>
          <note>
            I flera motioner tar man upp möjligheten att få använda s.k.
            buggning samt att möjligheter till utökad teleövervakning och
            teleavlyssning ska lagstadgas.
          </note>
          <note>
            Dessa frågor har noga övervägts av Buggningsutredningen, som
            föreslår att buggning ska införas som ett nytt straffprocessuellt
            tvångsmedel. Buggningsutredningen föreslår också utökad möjlighet
            att använda hemlig teleavlyssning och hemlig teleövervakning.
          </note>
          <note>
            Utredningens betänkande bereds i Justitiedepartementet, som vi
            vet, och vi kan förvänta oss en proposition under våren.
          </note>
          <note>
            När det gäller dessa frågor är det alltid en svår avvägning mellan
            den enskilda personens integritet och kravet på en effektiv brottsbekämpning.
            Regeringen överväger att initiera en samlad analys av tvångsmedelslagstiftningen
            från integritetssynpunkt, och det hälsar utskottet med tillfredsställelse.
          </note>
          <note>
            I ett par motioner tar man upp möjligheten att tillfälligt frysa
            tillgångar. Detta behandlades i Penningtvättutredningens betänkande,
            men regeringen ansåg att det krävdes ytterligare utredning. Förslaget
            kommer nu att behandlas i Förverkandeutredningens betänkande,
            som lämnas till regeringen i dagarna.
          </note>
          <note>
            Skalbolagshandeln är ytterligare en form av brottslig verksamhet
            som är uppmärksammad. Riksskatteverket har hos regeringen hemställt
            om en ny lagstiftning. En promemoria har upprättats och remissbehandlats,
            och Finansdepartementet bereder ärendet.
          </note>
          <note>
            Så går jag över till reservationerna. Här har yrkats bifall till
            reservation 1 om ytterligare resursförstärkning till åklagarmyndigheten.
            Det behandlade vi i december, och då fick Ekobrottsmyndigheten
            en påspädning av sitt anslag. Jag förmodar att om det under året
            märks att det behövs mer pengar kommer man att få det.
          </note>
          <note>
            I en moderat reservation yrkas att Ekorådets roll och ansvar
            ytterligare ska förstärkas samt att Ekorådet bör ges i uppdrag
            att ansvara för den årliga rapport som utgör regeringens underlag
            för regeringens myndighetsgemensamma mål och riktlinjer.
          </note>
          <note>
            I Ekorådet ingår alla chefer för de inblandade myndigheterna,
            dvs. Riksåklagaren, generaldirektören för Ekobrottsmyndigheten,
            rikspolischefen, generaltulldirektören, generaldirektören för
            BRÅ, generaldirektören för Finansinspektionen och generaldirektören
            för Riksskatteverket, samt en hel del andra myndigheter.
          </note>
          <note>
            I anslutning till Ekorådet har bildats en arbetsgrupp med representanter
            för dessa olika myndigheter, och denna arbetsgrupp har en beredande
            funktion till Ekorådet. Arbetsgruppen har en viktig roll att förmedla
            information om nya företeelser som man upptäcker i ekobrottsligheten,
            och den ska vara en grupp för early warning inom brottsligheten.
            I Ekorådet behandlas den årliga rapport som ska lämnas till regeringen,
            så utskottets majoritet anser att önskemålet kan vara tillgodosett.
          </note>
          <note>
            När det gäller ansvarsfördelningen mellan skattemyndigheternas
            skattebrottsenheter och
          </note>
          <note>
            Ekobrottsmyndigheten uppfattas den som oklar. Utskottet konstaterar
            att det klart framgår av lagen för skattemyndigheters medverkan
            i brottsutredningar vad det är som gäller. Dessutom finns det
            en central samrådsgrupp för att underlätta samverkan mellan de
            olika myndigheterna. Skulle oklarhet råda kan detta behandlas
            i denna arbetsgrupp.
          </note>
          <note>
            Frågan om miljösanktionsavgifter har behandlats såväl i jordbruksutskottet
            som i justitieutskottet tidigare. I den reservation som föreligger
            vill man att sanktionsavgifter inte ska kunna uttas innan avgörande
            har kommit i Miljödomstolen när ett ärende är överklagat. Utskottet
            delar regeringens uppfattning att avgifter ska kunna tas ut även
            om beslutet inte har vunnit laga kraft. Den som överklagar ska
            inte genom ett uppskjutande kunna tjäna pengar i räntevinster
            m.m.
          </note>
          <note>
            Till sist vill jag ta upp frågan om tillsynsavgifter.
          </note>
          <note>
            Moderaterna vill i sin reservation att den parlamentariska kommitté
            som ska utvärdera miljöbalken även ska se på tillsynsavgifterna,
            och man ger förslag till vad som ska utvärderas. Utskottet konstaterar
            att frågan är "på gång" och att åtgärder därför inte behöver vidtas
            av riksdagen nu.
          </note>
          <note>
            Herr talman! Med detta yrkar jag bifall till utskottets hemställan
            och avslag på reservationerna.
          </note>
          <note type="speaker">
            Anf. 20 ANDERS G HÖGMARK (m) replik:
          </note>
          <note>
            Herr talman! Inte helt överraskande fanns det många synpunkter
            och ståndpunkter i Märta Johanssons anförande som helt sammanföll
            med mina. Det speglar betänkandet, där det finns en samsyn om
            vikten av att bekämpa den ekonomiska brottsligheten på ett effektivt
            sätt. Jag tycker också att det är mycket glädjande att Ekobrottsmyndigheten
            och andra som arbetar med detta kan peka på väsentligt bättre
            resultat än tidigare, även om saker och ting självfallet kan bli
            ännu bättre. Men vi ska glädjas åt det som är bra.
          </note>
          <note>
            Genom allsidiga utvärderingar kan vi också ytterligare se vilka
            brister som finns.
          </note>
          <note>
            Märta Johansson säger att detta att uppskjuta eventuell inbetalning
            av sanktionsavgifter till dess att slutgiltig prövning har ägt
            rum innebär räntevinster för vederbörande. Det innebär på något
            sätt att man vid det första utslaget utgår från att vederbörande
            är skyldig. Men ingen är ju skyldig att betala förrän det slutgiltigt
            har avgjorts - då ska han betala.
          </note>
          <note>
            Om man tillför rättsväsendet ordentliga resurser, vilket ni inte
            har gjort, kommer avståndet mellan första och andra eller tredje
            instans att bli mycket kortare än vad det är i dag. Det stora
            problemet är att rättsapparaten lider brist på resurser så att
            det drar ut på tiden så kolossalt och att det då upplevs som att
            man kan sitta och surfa på att det tar tid och "tjäna pengar".
            Om regeringen och socialdemokraterna tillförde resurser till rättsväsendet
            skulle det finnas alla möjligheter att krympa tiderna kraftfullt.
          </note>
          <note>
            Herr talman! När vi nu talar om att man borde tillföra ökade
            resurser, säger Märta Johansson att vi i kammaren för några månader
            sedan har avslagit det.
          </note>
          <note>
            Ja, det är riktigt. Men bra saker bör man återkomma med, och
            det är därför vi gör detta. Det har uppenbarligen börjat uppdagas
            hos regeringen nu att det behöver tillföras resurser. Efter allt
            tal om att tillföra rättsväsendet resurser i vårpropositionen,
            väntar vi oss nu att det blir fallet, så att man kan leva upp
            till den nivå som åtminstone Moderata samlingsparitet hittills
            har föreslagit.
          </note>
          <note type="speaker">
            Anf. 21 MÄRTA JOHANSSON (s) replik:
          </note>
          <note>
            Herr talman! Anders G Högmark tog upp hela rättsväsendet. Det
            är Ekobrottsmyndigheten som vi talar om just nu. Den fick ökade
            resurser när vi tog budgeten i december.
          </note>
          <note>
            När det sedan gäller detta med sanktionsavgifterna anser utskottet
            att dessa inte ska få uttas innan ett avgörande föreligger i Miljödomstolen.
            Vi instämmer med regeringen i detta avseende, även om jag ser
            att
          </note>
          <note>
            Anders G Högmark inte är nöjd med svaret.
          </note>
          <note type="speaker">
            Anf. 22 ANDERS G HÖGMARK (m) replik:
          </note>
          <note>
            Herr talman! Det må vara förlåtet att jag generellt sett tycker
            att rättsväsendet ska ha mer resurser. Eftersom merparten av kammarens
            närvarande ledamöter tillhör utskottet, är vi väl inte främmande
            för den diskussionen.
          </note>
          <note>
            Det finns så många som är berörda av delar av rättsväsendet som
            även är berörda av den ekonomiska brottsligheten. Från moderat
            sida har vi visserligen fått vårt yrkande om ökade resurser avslaget,
            men vi återkommer och återkommer.
          </note>
          <note>
            Herr talman! Poängen är att jag har förstått av uttalanden från
            regeringens sida - både av justitieministern och av Göran Persson
            i hans s.k. nyårstal - att man sent omsider, i alla fall Göran
            Persson, har kommit till insikt om att rättsväsendet lider av
            allvarlig brist på resurser. Det är som sagt glädjande. Sent ska
            syndaren vakna.
          </note>
          <note>
            Vi väntar nu bara på att denna verbala insikt också kommer att
            materialiseras i förslag om väsentligt ökade resurser i vårpropositionen
            den 13 april, kanske på en nivå upp till den som Moderata samlingspartiet
            har krävs. Svenskt rättsväsende och kampen mot den ekonomiska
            brottsligheten skulle må väldigt gott om regeringen äntligen kom
            till denna insikt.
          </note>
          <note type="speaker">
            Anf. 23 MÄRTA JOHANSSON (s) replik:
          </note>
          <note>
            Herr talman! Jag tror att både utskottets majoritet och Anders
            G Högmark kan avvakta vårpropositionen med en viss förhoppning
            om att våra önskemål -
          </note>
          <note>
            Anders G Högmarks önskemål är också mina - tillgodoses, nämligen
            att vi ska kunna tillföra ökade medel till rättsväsendet.
          </note>
          <note type="speaker">
            Anf. 24 KIA ANDREASSON (mp):
          </note>
          <note>
            Herr talman! Det är väldigt bra att regeringen återkommer med
            en redovisning av hur man löser de ekonomiska brotten. Det är
            en skrivelse som kommer varje år.
          </note>
          <note>
            Den nya Ekobrottsmyndigheten har utvecklats och kommit i gång
            med sitt arbete, och jag måste säga tack och lov, efter den tröga
            inledningen. Fortfarande är det ekobrottslingar som i mindre skala
            utreds och döms, därför att de som planerar i storskaliga härvor
            är så otroligt svårutredda. Trots detta anser Miljöpartiet att
            den nya myndigheten är den som har bäst förutsättningar att klara
            även dessa större brott, eftersom det inom myndigheten byggs upp
            fungerande arbetslag med specialistkunskaper. Att utreda karusellhandel
            och skalbolagshandel kräver stora arbetsinsatser under lång tid.
          </note>
          <note>
            Ett bekymmer med bekämpningen av ekonomisk brottslighet är att
            de flesta fall avskrivs därför att misstankegraden är för låg.
            En annan orsak är att anmälningarna samlas på hög hos utredarna
            och att de till sist får avskrivas när för lång tid har gått.
            Normalt är ca 10 % av ärendena mycket krävande att utreda och
            tar upp till 70 % av Ekobrottsmyndighetens anställda i anspråk.
            Det gäller alltså att utveckla verksamheten hela tiden.
          </note>
          <note>
            Miljöpartiet, herr talman, har inga reservationer till betänkandet,
            men vi vill kommentera den del av den ekonomiska brottsligheten
            som omfattar miljöbrotten.
          </note>
          <note>
            Riksåklagaren har på ett föredömligt sätt byggt upp den nya organisationen
            för effektivare bekämpning av miljöbrott. Det innebär tidig planering,
            öppen redovisning av hur pengarna för ändamålet används och fortlöpande
            information genom ett grönt nyhetsbrev. Det är en information
            som är unik och som underlättar det politiska arbetet.
          </note>
          <note>
            Tyvärr kan jag inte ge samma omdöme om den andra myndigheten
            som är mycket viktig för att arbetet ska lyckas, nämligen polismyndigheten.
            Rikspolisstyrelsen har inte fört ut någon som helst information.
            Man har fått hälften av de ca 30 miljoner som satsats på en effektiv
            miljöorganisation. Inte ens länspolischeferna verkar ha fått någon
            som helst information. Detta är anmärkningsvärt, då kampen mot
            ekobrott inklusive miljöbrott ska vara en prioriterad verksamhet
            på myndigheterna. Särskild vikt ska läggas vid att samordna myndigheternas
            kompetens.
          </note>
          <note>
            Om inte polisledningen tar tag i frågan kan det bli en flaskhals
            i den nya organisationen. Miljöpoliserna ska nämligen bedriva
            spaning, samla bevis och göra utredningar. Verksamheten ska då
            prioriteras och myndigheten ska lägga ökad tonvikt vid det brottsförebyggande
            arbetet. Man ska utveckla myndighetssamarbetet, prioritera kompetens-
            och metodutveckling och arbeta väldigt aktivt tillsammans med
            tillsynsmyndigheter och åklagare.
          </note>
          <note>
            Det behöver organiseras arbetslag ute i länen där poliserna tar
            aktiv del och avdelas till att arbeta med detta på heltid. Polisledningen
            måste tillsammans med åklagarna bygga upp strukturer. Men från
            polishåll finns fortfarande ingen struktur.
          </note>
          <note>
            Jag påtalar denna brist nu och kommer att följa utvecklingen
            under året. Som jag sade är regeringens skrivning bra, för den
            ger mig anledning att återkomma om problemet inte har lösts.
          </note>
          <note>
            I regeringens regleringsbrev till polismyndigheten finns krav
            på återrapportering. Men om inte arbetet påbörjas omedelbart sker
            som sagt en fördröjning av hela arbetsprocessen. Ekorådet bör
            också uppmärksamma problemet. Där ingår alla berörda myndighetschefer.
          </note>
          <note>
            I skrivningen som vi nu behandlar aviserar regeringen en proposition
            och en ny lagstiftning om hur vi ska bekämpa oljeutsläpp. Men
            jag ser att denna proposition kommer att hamna i näringsutskottet.
            Jag tycker att det är synd att justitieutskottet, som ändå har
            påbörjat denna diskussion och visat intresse för ämnet, inte får
            arbeta vidare med den problematiken.
          </note>
          <note>
            Men vi hoppas att vi får den som en samarbetsproposition. Det
            skulle jag vilja att den blev.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 15 §.)
          </note>
          <note>
            11 § Homosexuella och barn
          </note>
          <note>
            Föredrogs lagutskottets betänkande 1999/2000:LU3
          </note>
          <note>
            Homosexuella och barn.
          </note>
          <note type="speaker">
            Anf. 25 MARINA PETTERSSON (s):
          </note>
          <note>
            Herr talman! Lagutskottets betänkande 3 tar upp tio motionsyrkanden
            från den allmänna motionstiden
          </note>
          <note>
            1999 som rör homosexuellt föräldraskap samt lagstiftning om insemination
            och assisterad befruktning.
          </note>
          <note>
            Bakom betänkandet står ett enigt utskott, och detta beror på
            att frågan utreds just nu.
          </note>
          <note>
            I betänkandet finns tio motionsyrkanden där motionärerna, bl.a.
            i motion L404 av Rigmor Ahlstedt, tar upp synpunkter som talar
            emot att homosexuella skulle få möjlighet att adoptera barn. Som
            främsta skäl till detta framförs att det handlar om barnens rätt
            till föräldrar och inte om de vuxnas rätt till barn.
          </note>
          <note>
            Rigmor Ahlstedt, Centern, påtalar att adoption varken är en jämlikhetsfråga
            eller en rättighetsfråga för vuxna, utan att man vid adoption
            enbart ska utgå från det utsatta barnets behov och möjligheter
            att få växa upp i en harmonisk och naturlig miljö.
          </note>
          <note>
            Om man sedan går till motion L406 från Miljöpartiet så anser
            man där att den parlamentariska kommitté som regeringen tillkallade
            den 4 februari
          </note>
          <note>
            1999 med uppgift att undersöka och analysera villkoren för barn
            i homosexuella familjer enbart är ett sätt att förhala en fråga
            som är självklar. Då menar man att alla för barnets bästa ska
            kunna prövas för adoption. Lämpligheten ska avgöras av andra faktorer
            än föräldrarnas eller förälderns sexuella läggning.
          </note>
          <note>
            Vi har en lagstiftningsprocedur där lagändringar behandlas, och
            den ska vi följa nu också. Alla partier utom kd var eniga om att
            vi behövde bättre underlag, vilket resulterade i den kommitté
            som tillsattes i februari 1999. Den ska redovisa sitt resultat
            den 1 januari
          </note>
          <note>
            2001. Dit är det elva månader. Jag anser att vi måste invänta
            denna utredning för att veta hur situationen ser ut och hur eventuella
            lagändringar skulle kunna te sig.
          </note>
          <note>
            Inga förbättringar för homosexuella i Sverige har skett utan
            att Socialdemokraterna har givit sitt stöd.
          </note>
          <note>
            Vi försöker inte "förhala" denna fråga eller "dra frågan i lågbänk"
            som Yvonne Ruwaida m.fl. skriver i motionen L406. Som exempel
            kan vi ta partnerskapslagen som är ett resultat av många års diskussion.
            Frågan har varit kontroversiell och uppfattningarna delade. Den
            översyn vi nu gör av hur den familjerättsliga lagstiftningen kan
            förändras måste få ta den tid den tar. Låter vi inte den demokratiska
            processen ha sin gång kan vi inte nå ett lika långsiktigt resultat
            som i partnerskapslagen.
          </note>
          <note>
            Vi vet att det i dag växer upp barn i homosexuella familjer,
            och vi vet för lite om dessa barns förhållanden och uppväxtvillkor.
            Just kunskapen om dessa barn måste lyftas upp i ljuset, och den
            kommitté som arbetar med detta har bl.a. till uppgift att göra
            en bedömning på grundval av vad som utretts om förhållandena för
            barn i homosexuella familjer och av vad som är känt om adoptivbarns
            särskilda behov.
          </note>
          <note>
            Denna bedömning ska utgå från principen om barnets bästa men
            i övrigt göras förutsättningslöst. Låt oss inte förekomma denna
            utredning utan i stället med spänning invänta den år 2001, då
            dess arbete skall redovisas. Låt oss ta denna debatt när vi har
            den kunskapen.
          </note>
          <note>
            Fru talman! Jag yrkar bifall till hemställan i betänkandet.
          </note>
          <note type="speaker">
            Anf. 26 TASSO STAFILIDIS (v):
          </note>
          <note>
            Fru talman! I motionerna som behandlas i betänkandet LU3 handlar
            det om själ - inte om kropp.
          </note>
          <note>
            Motionerna, i alla fall de flesta av dem, tar upp grundläggande
            frågor. Det handlar om kärlek, om gränslös kärlek oavsett sexuell
            orientering, sexuell tillhörighet eller könstillhörighet. Motionerna
            handlar om att homo- och bisexuella fortsättningsvis inte ska
            diskrimineras i lagstiftningen. Men vad är då diskriminering?
          </note>
          <note>
            Fru talman! Diskrimineringen kan ske öppet eller dolt. Öppen
            diskriminering kan ta sig många former.
          </note>
          <note>
            Misshandel, ofredande, förtal, förolämpningar m.m.
          </note>
          <note>
            är vanliga former. Den mest utbredda diskrimineringen är tystnaden,
            ignoransen, att det här inte finns -
          </note>
          <note>
            den tystnaden om homosexuella. Det kan också beskrivas som att
            man i samhället och umgängeslivet räknar med att alla individer
            är heterosexuella och därigenom inte ser de homosexuella, de bisexuella
            eller transpersonerna.
          </note>
          <note>
            Mycket i de här frågorna handlar just om att man inte ser och
            att man under flera år inte har sett de barn som faktiskt redan
            i dag lever i homosexuella familjer. Precis som Marina Pettersson
            tog upp här finns det i dag många barn som har växt upp med en
            eller två homosexuella föräldrar. Många av de här barnen är födda
            i heterosexuella förhållanden där senare en av föräldrarna öppet
            har kommit ut som bög eller lesbisk.
          </note>
          <note>
            Fru talman! Det blir allt vanligare att homo- och bisexuella
            väljer att bli föräldrar. I takt med öppenheten i samhället har
            också våra egna spärrar och vår egen homofobi börjat ge vika.
            Jag säger "vår" homofobi eftersom jag talar om samhället.
          </note>
          <note>
            Många homo- och bisexuella har redan barn från tidigare heterosexuella
            relationer och väljer nu att skaffa fler barn, kanske med sina
            partner, kanske som ensamföräldrar. Ett liv med barn står inte
            längre i motsats till ett liv som homosexuell.
          </note>
          <note>
            När man fattar beslut om hur en familj ska se ut är det viktigt
            att alltid prata om, och alltid utgå från, barnets perspektiv.
            Man ska sätta barnets bästa, barnets behov, i centrum.
          </note>
          <note>
            Inledningsvis nämnde jag att motionerna ytterst handlar om kärlek.
            Men tyvärr, fru talman, gör inte alla motioner det. I Tuve Skånbergs
            motion L420 kan man märka att texten andas unken luft. Vad är
            det egentligen Tuve Skånberg är rädd för i sin motion?
          </note>
          <note>
            Det är synd att Tuve Skånberg inte behagar infinna sig i kammaren
            i dag för att debattera och förklara sina motionsyrkanden.
          </note>
          <note>
            Fru talman! Till skillnad från Tuve Skånbergs motion anser Vänsterpartiet
            - och ser till alla barns bästa - att varje barn är ett under.
            Jag vill ändå poängtera detta med alla barns bästa, fru talman.
            Varje älskat barn är ett älskat barn oavsett förälderns sexualitet.
            Det är också bakgrunden till att Vänsterpartiet för flera år sedan
            fattade beslut om att alla människor ska behandlas lika i lagen
            oavsett sexualitet.
          </note>
          <note>
            Det gäller i synnerhet den fråga som vi behandlar nu, att homosexuella
            ska ha rätt att adoptera på samma grunder som heterosexuella.
            Det innebär att alla människor ska ha rätt att bli prövade som
            adoptivföräldrar. Där håller jag också med Marina Pettersson om
            att det inte är en rättighet med barn.
          </note>
          <note>
            Detta är också vad de flesta av de andra motionerna handlar om;
            att människor ska behandlas lika och inte diskrimineras. Återigen
            handlar det om att vi inte ska ha en lag som diskriminerar människor
            på grund av deras sexuella orientering. Att ha en förmåga att
            älska en människa av samma kön handlar inte om perversiteter och
            sex. Det handlar om kärlek och åter kärlek.
          </note>
          <note>
            Den svenska lagstiftningen diskriminerar homooch bisexuella i
            flera olika avseenden. Detta är mest påfallande när det gäller
            lagstiftningen om föräldraskap. I vår tvärpolitiska motion So225,
            där alla partier finns med utom Kristdemokraterna och Moderaterna,
            begär vi bl.a. ett tillkännagivande om att endast barnets bästa
            ska vara utgångspunkten vid adoption och insemination, inte förälderns
            sexuella läggning.
          </note>
          <note>
            Vidare behandlas följande motionsyrkanden:
          </note>
          <note>
            Yvonne Ruwaida har yrkanden i motion L406 som tar upp att regeringen
            ska återkomma med lagförslag angående adoptioner i enlighet med
            vad som i motionen anförs. Hon tar också upp att de adoptioner
            som har genomförts i andra länder ska accepteras av svenska domstolar.
            Vidare tar Yvonne Ruwaida upp frågan om insemination. Det gäller
            även frågan om lagen om befruktning utanför kroppen.
          </note>
          <note>
            Den enda moderata motion som finns i betänkandet är skriven av
            Lars Lindblad. I den tar han upp frågan om närståendeadoption,
            som vi i betänkandet har valt att kalla för styvbarnsadoption.
            Han vill ha ett tillkännagivande om att man ska tillåta närståendeadoption.
          </note>
          <note>
            Barbro Westerholm har gjort ett yrkande liknande
          </note>
          <note>
            Yvonne Ruwaidas vad gäller inseminationslagstiftningen, nämligen
            om en modernisering av den.
          </note>
          <note>
            Sedan har vi Tuve Skånbergs motion L420 - och jag har kortfattat
            försökt tala om vad jag tycker om den - och Rigmor Ahlstedts motion
            L404, där hon tar upp att hon vill att utredningen, den parlamentariskt
            tillsatta kommittén, ska ha tilläggsdirektiv.
          </note>
          <note>
            Beträffande Rigmor Ahlstedts och Tuve Skånbergs motioner, i vilka
            de framför att de vill ändra eller tillföra saker när det gäller
            utredningens direktiv, skriver utskottet i betänkandet att de
            frågor som tas upp av motionärerna redan är besvarade, eftersom
            uppdraget redan ingår i utredningen.
          </note>
          <note>
            Fru talman! Jag kan konstatera att regeringen den
          </note>
          <note>
            4 februari förra året beslutade att tillkalla en parlamentarisk
            kommitté där alla partier i riksdagen är representerade med uppgift
            att undersöka och analysera villkoren för barn i homosexuella
            familjer.
          </note>
          <note>
            I direktiven sägs det bl.a. att kommitténs ena huvuduppgift är
            att sammanställa, analysera och redovisa den kunskap som finns
            om dessa barn. Den andra huvuduppgiften är att överväga om de
            rättsliga skillnader som föreligger beträffande homosexuella och
            heterosexuella pars möjligheter att adoptera och utses till särskilt
            förordnad vårdnadshavare är sakligt motiverade och lämna förslag
            till hur eventuellt omotiverade skillnader lämpligen kan undanröjas.
          </note>
          <note>
            Fru talman! I betänkandet ser vi att utskottet avstyrker alla
            motioner, bl.a. med motiveringen att utskottet bör avvakta resultatet
            av arbetet i utredningen om barn till homosexuella föräldrar samt
            Socialstyrelsens enkätundersökning och uppföljningsarbete vad
            gäller lagstiftningen om insemination.
          </note>
          <note>
            Det kan möjligtvis uppfattas som märkligt att
          </note>
          <note>
            Vänsterpartiet stöder avslagsyrkandet av alla motioner när vi
            nu har en så klar och tydlig partilinje. Det kan man ju inte påstå
            att så många partier har i denna fråga. Det är enbart Miljöpartiet
            och Folkpartiet som har det i frågan om styvbarnsadoption.
          </note>
          <note>
            Men vi har trots detta beslutat oss för att göra enligt praxis,
            nämligen att vänta på det betänkande som den nu pågående utredningen
            kommer att lägga fram om drygt elva månader. Och i detta fall
            kan jag bara konstatera att det är beklagligt att den parlamentariska
            processen tar tid just med tanke på det som Marina
          </note>
          <note>
            Pettersson tog upp, nämligen att det redan finns många barn som
            lever i homosexuella familjer. Och vi kan inte blunda för dessa
            barn.
          </note>
          <note>
            Många av de homosexuella föräldrarna har också uttryckt: Varför
            ska det vara något konstigt med våra barn? Varför ska våra barn
            vara friskare eller sjukare än andra barn?
          </note>
          <note>
            Min önskan och min förhoppning, fru talman, är att ingen ska
            diskrimineras i lagstiftningen, att vi i denna kammare inte ska
            stifta lagar som diskriminerar människor. Hade min och många andras
            önskan fått råda skulle vi därför redan för länge sedan ha genomfört
            det som man ställer krav på i motionerna.
          </note>
          <note>
            Men så är det inte, inte än i alla fall.
          </note>
          <note>
            Vi kommer således att fatta beslut i sak längre fram under mandatperioden.
            Till dess ser jag vikten av att utredningsarbetet i kommittén
            där jag själv är ledamot kan fullföljas i den parlamentariska
            ordning som vi valt att följa, att alla behandlas lika och äger
            rätt till samma mänskliga rättigheter oavsett om de är heterosexuella,
            homosexuella, bisexuella eller transpersoner.
          </note>
          <note>
            Fru talman! Det är lyckliga människor fulla av kärlek som redan
            lever i det som vi nu håller på att utreda och i det som vi längre
            fram ska fatta beslut om.
          </note>
          <note type="speaker">
            Anf. 27 VIVIANN GERDIN (c):
          </note>
          <note>
            Fru talman! Jag vill också göra några yttranden och ställningstaganden
            när det gäller lagutskottets betänkande 3. Med hänvisning till
            den pågående utredning som Marina Pettersson också nämnde, att
            det finns en parlamentarisk kommitté som arbetar med detta, har
            lagutskottet avstyrkt motionerna. Jag har i dagsläget ingen avvikande
            mening gentemot lagutskottets ställningstagande. Jag vill ändå
            klargöra några saker.
          </note>
          <note>
            Frågan om homosexuellas rättigheter i samhället har ju varit
            flitigt diskuterade under 90-talet. Att få adoptera barn har i
            debatten ibland handlat om en rättighet som alla ska ha. Så är
            det naturligtvis inte.
          </note>
          <note>
            En adoption ska alltid utgå från barnets bästa. Ett led i detta
            arbete är de undersökningar som görs för att utröna om tilltänkta
            föräldrar är lämpliga. Barnens rätt till föräldrar måste vara
            det övergripande. Deras rätt till en far och en mor ska vara avgörande.
            Jag förespråkar inte att homosexuella ges rätt till adoptioner
            av barn. En adoption ska enbart utgå från det utsatta barnets
            möjligheter att få växa upp i en naturlig miljö. Och den naturliga
            ordningen är att släktets fortbestånd endast kan garanteras av
            relationerna mellan en man och en kvinna.
          </note>
          <note>
            Införandet av registrerat partnerskap har jag ingen avvikande
            åsikt om. Det är vuxna människor som har gjort ett eget val, och
            det anser jag att vi ska acceptera och respektera. Men registrerat
            partnerskap får inte utgöra någon grund för att adoptera barn,
            och det är det inte heller med dagens lagstiftning. Att tillmötesgå
            de homosexuellas krav på adoption av barn innebär dessutom ökade
            svårigheter för de heterosexuella att adoptera utländska barn.
            Detta har vidareutvecklats i en motion som har väckts av Centerns
            riksdagsledamot Rigmor Ahlstedt.
          </note>
          <note>
            Enligt Nämnden för internationella adoptioner, som ständigt ställs
            inför denna fråga, accepterar mycket få länder i dag att barn
            placeras hos homosexuella personer. Jag tycker att det vore djupt
            tragiskt att utestänga möjligheterna för heterosexuella par att
            få adoptera utländska barn.
          </note>
          <note>
            Styvbarnsadoption, adoption av barn som finns från tidigare heterosexuella
            relationer och har sina föräldrar i livet men där den ena föräldern
            sedan väljer att leva med någon annan av samma kön, tycker jag
            inte kan jämställas med adoptioner som görs av homosexuella personer.
            Inför kravet på styvbarnsadoptioner så finns ju barnets biologiska
            föräldrar i bakgrunden.
          </note>
          <note>
            Jag har här i dag gett uttryck för min åsikt, och jag anser att
            detta är en mycket svår fråga och att det ska råda ett fritt ställningstagande
            bland oss ledamöter. Vi har ingen klar partilinje, och det finns
            inget krav på det heller. Men jag kommer naturligtvis att invänta
            utredningen och ta del av information. Jag avvaktar därför. Men
            jag har tyckt att det har varit viktigt att klargöra mitt ställningstagande
            här.
          </note>
          <note type="speaker">
            Anf. 28 TASSO STAFILIDIS (v) replik:
          </note>
          <note>
            Fru talman! Med all respekt för vad Viviann Gerdin säger - hon
            talar också tydligt om att hon inte tycker att homosexuella ska
            få adoptera barn - vill jag ställa en fråga till henne. Vad är
            det som hon tycker diskvalificerar de homosexuella från att vara
            föräldrar?
          </note>
          <note type="speaker">
            Anf. 29 VIVIANN GERDIN (c) replik:
          </note>
          <note>
            Fru talman! Jag tycker framför allt att barn blir väldigt utsatta
            när de lever tillsammans med föräldrar av ett kön. De blir utsatta
            i samhället. Och vi vet alldeles för lite i dag. Jag tycker inte
            att detta är någon självklar sak där man så enkelt som Miljöpartiet
            kan säga ja till att homosexuella ska få adoptera barn.
          </note>
          <note type="speaker">
            Anf. 30 TASSO STAFILIDIS (v) replik:
          </note>
          <note>
            Fru talman! Jag kan respektera Viviann Gerdins åsikt, men om
            utredningen lägger fram förslag som är grundade på sakliga argument
            och fakta och inte som i Rigmor Ahlstedts motion på insinuationer
            och funderingar, kan hon då tänka sig att ändra uppfattning om
            hon får så att säga svart på vitt att det hon säger inte stämmer?
          </note>
          <note type="speaker">
            Anf. 31 VIVIANN GERDIN (c) replik:
          </note>
          <note>
            Fru talman! Jag är mottaglig för sakliga argument men det dröjer
            åtskilliga månader innan utredningen kommer, som det är i dag.
            Eftersom det för stunden inte finns något ställningstagande är
            jag inte beredd att yrka bifall när det gäller adoption för homosexuella.
            Jag är dock, som sagt, mottaglig för sakliga argument.
          </note>
          <note type="speaker">
            Anf. 32 MARINA PETTERSSON (s) replik:
          </note>
          <note>
            Fru talman! Centern säger i motion L404 att i det fall Sverige
            skulle öppna för homosexuella att adoptera skulle man stänga möjligheten
            för barn att komma till Sverige. Vilket underlag har Viviann Gerdin
            för det uttalandet?
          </note>
          <note type="speaker">
            Anf. 33 VIVIANN GERDIN (c) replik:
          </note>
          <note>
            Fru talman! I den här frågan instämmer jag med motionären Rigmor
            Ahlstedt. Hon har kompetens på området. Hon sitter nämligen med
            i styrelsen. Vi har diskuterat detta och jag tycker att det är
            mycket oroande signaler vi får - det rör sig om mycket få länder.
          </note>
          <note>
            Flertalet barn som adopteras är ju utländska barn.
          </note>
          <note type="speaker">
            Anf. 34 MARINA PETTERSSON (s) replik:
          </note>
          <note>
            Fru talman! Rigmor Ahlstedt är ledamot i NIA.
          </note>
          <note>
            Det vore intressant att höra om NIA har ett sådant underlag att
            man vet att det stämmer när det gäller barns möjligheter att komma
            till Sverige om homosexuella skulle erbjudas att adoptera. Det
            ingår väl att också se över det i utredningen.
          </note>
          <note type="speaker">
            Anf. 35 VIVIANN GERDIN (c) replik:
          </note>
          <note>
            Fru talman! Jag har ingen annan åsikt om det. Vad som framkommit
            är att det diskuteras att flera länder talat om var man står i
            frågan. Den diskussionen har varit i NIA.
          </note>
          <note type="speaker">
            Anf. 36 ANA MARIA NARTI (fp):
          </note>
          <note>
            Fru talman! Diskriminering är en mycket svår företeelse. Kampen
            mot diskriminering pågår på olika sätt i många länder, även i
            många demokratiska länder. Därför tycker vi i Folkpartiet att
            det är väldigt viktigt att på alla möjliga sätt förbereda opinionen
            på de förändringar som behövs för att fördomar och rutinmässiga
            ställningstaganden inte längre ska bestämma över människornas
            attityder.
          </note>
          <note>
            Det här med diskriminering är en särskilt rörande och gripande
            fråga för mig. Jag kommer nämligen från ett land där väldigt många
            grupper på ett eller annat sätt - grymmare eller på ett mer hemlighetsfullt
            sätt - diskriminerats och förföljts.
          </note>
          <note>
            Jag hade en vän som var scenograf. Han dog en mycket våldsam
            död i sin lägenhet. Senare fick vi veta att det egentligen var
            ett iscensatt mord och att meningen var att skrämma de homosexuella
            och peka ut dem som måltavla. Detta hände under den rumänska kommunistiska
            regimen mot slutet av 60-talet.
          </note>
          <note>
            Sådana händelser lämnar fruktansvärt djupa spår i människors
            medvetande.
          </note>
          <note>
            Därför tycker jag att det är oerhört viktigt att på alla politiska
            områden ordentligt undersöka de mekanismer som skapar diskriminering.
            Jag måste säga att jag är mycket glad över att den person som
            satt på stol nr 3 här i riksdagen före mig, Barbro Westerholm,
            gjort allt hon kunnat för att motverka fördomar och rutiner som
            leder till diskriminering. Jag är också mycket glad över att Folkpartiets
            landsmöte i höstas mycket klart och tydligt beslutade att barn
            i homosexuella familjer, barn som har släktrelationer med en av
            dem som ingår partnerskap, ska få rätten att bli adopterade utan
            komplikation.
          </note>
          <note>
            Vi måste också komma ihåg att det i dag är mycket svårt att diskutera
            vilken fråga som helst utan att tänka på internationaliseringen.
            Detta är inte en teoretisk synpunkt. Under den tid då vi arbetade
            med det här betänkandet kom jag i kontakt med homosexuella par
            som hade adopterat barn i USA men som i Sverige officiellt inte
            var föräldrar till sina barn. Sådana komplikationer i vardagen
            kan vara oerhört påfrestande för familjerna. Därför är det mycket
            bra att alla dessa situationer i dag diskuteras, analyseras och
            studeras i utredningen.
          </note>
          <note>
            Vi har bara en sak att tillägga och där är vi faktiskt överens
            med de flesta som har ställt sig bakom utskottets betänkande.
            Det är barnens bästa som är den allra viktigaste punkten, den
            allra viktigaste principen. Detta måste vi ha i åtanke när vi
            fattar beslut.
          </note>
          <note>
            Tack!
          </note>
          <note type="speaker">
            Anf. 37 TASSO STAFILIDIS (v) replik:
          </note>
          <note>
            Fru talman! Det är Ana Maria Nartis första debatt i familjerättsliga
            frågor vad gäller homosexuella och barn men jag vill tacka för
            den tydlighet och det enorma engagemang som hon visat här i talarstolen
            -
          </note>
          <note>
            man får ju också ge beröm i ett replikskifte, inte bara ta upp
            saker som man ifrågasätter.
          </note>
          <note type="speaker">
            Anf. 38 ANA MARIA NARTI (fp) replik:
          </note>
          <note>
            Fru talman! Jag får tacka i min tur. Den redan rörande enigheten
            börjar bli ännu större här. Vi har dock väldigt mycket att genomföra
            över huvud taget när det gäller kampen mot diskriminering. Det
            gäller väldigt många politiska områden och frågan är alls inte
            enkel. Hos väldigt många människor som växt upp med dimmor av
            fördomar och tokiga rutiner runtomkring sig är det väldigt svårt
            att rubba gamla ställningstaganden. Tack!
          </note>
          <note type="speaker">
            Anf. 39 YVONNE RUWAIDA (mp):
          </note>
          <note>
            Fru talman! Ana Maria Narti tog upp något som är väldigt viktigt,
            nämligen den grundinställning och de åsikter som finns om homosexuella.
            Det är detta som utgör grunden till den lagstiftning som finns.
          </note>
          <note>
            Vi ska inte glömma bort att vi i Sverige - det gäller också andra
            länder, t.ex. Tyskland - har haft en lagstiftning där homosexuella
            sjukförklarats - det där är något som man kan bota bort.
          </note>
          <note>
            De homosexuella var en av de grupper som utsattes för nazisternas
            våld och mördande. Men efter andra världskriget tog man inte upp
            vad de homosexuella hade utsatts för därför att det var något
            som inte var riktigt riktigt rätt. Det var många som tyckte det.
          </note>
          <note>
            Det var t.o.m. så att befriarna av Nazityskland kallade nazisterna
            för homosexuella. Det var lite nedsättande att säga så.
          </note>
          <note>
            Vi ska alltså inte glömma bort de åsikter som lagstiftningen
            i Sverige och i andra länder har haft om homosexuella och att
            det ligger till grund också för allmänhetens åsikter. I dag har
            vi ändå, som tur är, kommit så långt i Sverige - och det gäller
            också många andra länder - att homosexuella inte längre sjukförklaras.
            Men det finns de krafter i samhället som fortfarande vill göra
            detta, och det är oerhört sorgligt när lagstiftarna i riksdagen
            inte vågar gå längre än vad de gör.
          </note>
          <note>
            När det gäller barn i homosexuella familjer så finns de. Det
            har gjorts många undersökningar och vetenskapliga studier som
            visar att homosexuella är lika bra föräldrar som heterosexuella.
            Kärlek handlar om människor, och de ska bedömas efter den möjlighet
            som de har, inte efter deras sexuella läggning.
          </note>
          <note>
            Vi var det parti som inte tyckte att man skulle behöva vänta
            med att fatta beslut om adoptionsfrågorna.
          </note>
          <note>
            Det är ett beslut som vi som parti är beredda att fatta i dag.
            Vi tycker inte att det behövs något bättre underlag. De homosexuella
            som i dag har barn är för oss tillräckligt bevis. Deras kärlek
            och deras sätt att vara föräldrar på är för oss tillräckligt bevis
            för att homosexuella är bra föräldrar.
          </note>
          <note>
            Sedan finns det sådana som säger som t.ex. Vivann Gerdin, att
            barn i homosexuella familjer är utsatta. Dessa barn finns i dag.
            Jag har träffat många av dem. Då är det väl lagstiftarnas och
            samhällets uppgift att se till att dessa barn inte blir utsatta.
            Inte blir det bättre av att riksdagen visar en tveksamhet eller
            inte vet om vi i lagen ska acceptera och respektera homosexuella
            som föräldrar. Inte gör vi dessa barns situation bättre.
          </note>
          <note>
            Jag vill här höra någon berätta varför en homosexuell person
            inte är lämplig som förälder. Vad gör att han eller hon inte kan
            ge kärlek, omvårdnad och trygghet? Jag ser ingen skillnad mellan
            någon som är homosexuell eller heterosexuell i förmågan att vara
            medmänniska och förälder.
          </note>
          <note>
            Internationella adoptioner är en mera komplex fråga. Men i t.ex.
            USA är det tillåtet för homosexuella att ansöka om adoption, och
            det har inte på något sätt påverkat homosexuellas möjligheter
            att ansöka om internationella adoptioner.
          </note>
          <note>
            Det finns t.ex. ett svenskt par, Klas Nyström och
          </note>
          <note>
            Henrik Uhlin, som har adopterat en flicka i USA, i
          </note>
          <note>
            Rhode Island. Det tragiska är att den adoptionen inte har godkänts
            i Sverige, vare sig av Nämnden för internationella adoptioner
            eller av regeringen. Klas
          </note>
          <note>
            Nyström är svensk medborgare med hemvist i Sverige och Henrik
            Uhlin är svensk medborgare med hemvist i USA. Den adopterade flickan
            är amerikansk medborgare. Mamman till den flickan ville att hon
            skulle ha homosexuella föräldrar. Men adoptionen har inte godtagits
            i Sverige, så här är flickan laglös, inte godkänd och inte accepterad.
            Men i USA är hon accepterad och godkänd som barn till dessa två
            väldigt duktiga föräldrar.
          </note>
          <note>
            Den misstänksamhet som finns i den här frågan beror på en rädsla
            för det annorlunda, på en vilja att bevara gamla normer. I min
            generation har man en annorlunda syn på den typen av normer, och
            det tycker jag är positivt. Det ska inte utifrån bestämmas hur
            människor ska leva, utan man ska hitta ett liv utifrån den man
            är där lojalitet, kärlek och respekt ska vara vägledande, inte
            yttre former för vad som är rätt eller fel.
          </note>
          <note>
            Den misstänksamhet som finns mot homosexuella bygger också på
            att det finns de som propagerar för att homosexuella är sjuka,
            att homosexuella kan botas så att de blir heterosexuella. Den
            typen av strömningar måste vi i riksdagen tydligt motarbeta. Vi
            måste bekräfta att homosexuella kan vara föräldrar.
          </note>
          <note>
            Det finns homosexuella som inte är bra föräldrar, men det finns
            också heterosexuella som inte är det.
          </note>
          <note>
            Låt alla prövas efter lika mått. Det är det enda rätta i ett
            samhälle, tycker jag.
          </note>
          <note>
            För att visa att vi inte tycker att utredningen behövs yrkar
            jag bifall till motion L406, yrkande 1.
          </note>
          <note type="speaker">
            Anf. 40 VIVIANN GERDIN (c) replik:
          </note>
          <note>
            Fru talman! Yvonne Ruwaida sade att vi måste se till att barn
            till homosexuella inte blir utsatta och att vi skulle hjälpas
            åt med det. Men problemet är att även barn till heterosexuella
            är mycket hårt utsatta i dagens samhälle. Det finns en våg av
            att man inte klarar att ta hand om barn, och det gäller särskilt
            om ett barn utsätts för någonting som är annorlunda. Att ett barn
            skulle ha föräldrar av samma kön medför, som jag ser det, ytterligare
            svårigheter för det lilla oskyldiga barnet.
          </note>
          <note type="speaker">
            Anf. 41 YVONNE RUWAIDA (mp) replik:
          </note>
          <note>
            Fru talman! Jag har talat med väldigt många homosexuella föräldrar.
            De säger att deras problem inte är dagis, skolan, barnen på dagis,
            föräldrarna i skolan eller grannarna, utan deras problem gäller
            för det mesta myndigheter.
          </note>
          <note>
            Vi i riksdagen skapar en opinion. När vi säger att homosexuella
            inte ska få adoptera säger vi att de barn som i dag finns i många
            homosexuella familjer inte är lika mycket värda. Då ger vi legitimitet
            åt att utsätta dessa barn för mobbning eller annat, och då ökar
            vi barns utsatthet. Därmed blir vi ansvariga för detta.
          </note>
          <note>
            Det tycker jag att vi ska ändra på.
          </note>
          <note type="speaker">
            Anf. 42 VIVIANN GERDIN (c) replik:
          </note>
          <note>
            Fru talman! Jag tycker däremot att vi ökar barns utsatthet för
            mobbning just genom att vi i dagsläget skulle säga ja till detta.
            Miljöpartiet förespråkar ju att vi ska skynda på ställningstagandet.
            Men jag vill hänvisa till den utredning som är på gång. Jag är
            mottaglig för sakliga argument, men jag är i dag inte beredd att
            instämma i Miljöpartiets ståndpunkt i den här frågan.
          </note>
          <note type="speaker">
            Anf. 43 YVONNE RUWAIDA (mp) replik:
          </note>
          <note>
            Fru talman! Det är ganska självklart att vi, när vi säger att
            barn i homosexuella familjer inte accepteras i dagens lagstiftning,
            ökar barnens utsatthet. Barnens utsatthet skulle absolut minska
            om vi ändrade på den lagstiftningen. Det är min övertygelse att
            det är så.
          </note>
          <note type="speaker">
            Anf. 44 HILLEVI LARSSON (s):
          </note>
          <note>
            Fru talman! Jag vill börja med att instämma i det som Marina
            Pettersson sade i början, dvs. att denna utredning är väldigt
            viktig. Det är viktigt att vi låter den ta sin tid och avvaktar
            resultatet. Orsaken till detta är framför allt barnens bästa.
            Då tänker jag inte bara på riskerna med att ändra lagstiftningen
            utan även på riskerna med att ha kvar nuvarande lagstiftning,
            eftersom den enligt min åsikt har lett till väldigt mycket problem
            för många barn och homosexuella föräldrar i det här landet.
          </note>
          <note>
            Jag vill ta tillfället i akt och rikta två uppmaningar till den
            pågående utredningen som gäller just de risker som finns om man
            inte ändrar lagstiftningen.
          </note>
          <note>
            Den första uppmaningen gäller alla de barn som i dag lever med
            en eller två homosexuella föräldrar.
          </note>
          <note>
            När barn knyter an till en vuxen människa ser de ju inte i första
            hand till vilken sexuell läggning som den människan har eller
            ens till vilka blodsband man har.
          </note>
          <note>
            Ett barn som har växt upp tillsammans med någon ser ju han eller
            hon som sin förälder. Därför kan det uppstå omänskliga situationer
            med dagens lagstiftning när den ena föräldern dör.
          </note>
          <note>
            Låt oss ta exemplet med en kvinna som först har en heterosexuell
            relation och får ett barn i denna relation. Den här kvinnan kommer
            sedan ut och erkänner sin homosexualitet och flyttar ihop med
            en annan kvinna och tar barnet med sig. Låt oss säga att den biologiska
            modern dör. Då står barnet där och har kanske under större delen
            av sitt liv växt upp tillsammans med dessa två kvinnor och fått
            känslomässiga band även till den kvinna som barnet inte är släkt
            med.
          </note>
          <note>
            Det här barnet hade kanske mått bäst av att få bo kvar med den
            kvinna som barnet ser som sin förälder.
          </note>
          <note>
            Men då genast tittar man i första hand på den sexuella läggningen
            på den människan och inte i första hand på vem barnet har bundit
            sig till. Det finns också en missuppfattning i den här frågan
            att det skulle innebära att den andre föräldern förlorade sitt
            barn om man tillät styvbarnsadoptioner för homosexuella. Det är
            en missuppfattning. Det jag efterfrågar är inte någon speciell
            lagstiftning för homosexuella utan jag vill att den lagstiftning
            som i dag gäller för heterosexuella även ska gälla för homosexuella.
          </note>
          <note>
            I första hand eftersträvar man givetvis att de biologiska föräldrarna
            har vårdnaden även om de inte bor ihop. Men de fall som uppkommer
            är ju när den ene biologiske föräldern dör. Låt oss i det här
            fallet säga att den lilla flickans pappa är död eller har befunnits
            vara olämplig att ha vårdnaden om flickan. Då står hon där ensam
            i världen och riskerar att hamna bland främlingar. Detta är det
            mest extrema exemplet, men det finns även andra.
          </note>
          <note>
            Barnet får t.ex. inte arvsrätt efter den person som barnet ser
            som sin förälder, även om det inte är några blodsband inblandade.
            Om den s.k. styvföräldern dör får barnet inte arvsrätt. Detta
            är någonting som många i dag känner väldigt starkt för, eftersom
            de ser det som sitt barn även om det inte är det biologiska barnet.
            Det är därför jag vill rikta uppmaningen till utredningen: Tänk
            på de barnens situation. Tänk på hur utsatta de är om det händer
            någonting med dem som de ser som sina föräldrar.
          </note>
          <note>
            Jag skulle även vilja gå in på det frågan egentligen gäller.
            Det är inte en absolut rättighet för homosexuella att adoptera.
            Jag tycker inte att det ska vara en absolut rättighet för någon
            att adoptera. Det måste alltid vara barnets bästa i centrum. Som
            jag ser det gynnas inte barnets bästa av att en grupp människor
            automatiskt räknas bort som föräldrar från början. Det hade varit
            bättre för barnet om man hade ett större urval av föräldrar att
            välja mellan.
          </note>
          <note>
            I dag är det inte så. Man är på förhand diskvalificerad som förälder
            om man är homosexuell. Det motiveras på olika sätt. Det sägs att
            det finns fördomar i samhället mot homosexuella, alltså riskerar
            barnet att bli utsatt för samma fördomar i en sådan familj. Samtidigt
            kan man se att det finns andra grupper i samhället som det också
            finns fördomar mot:
          </note>
          <note>
            invandrare, handikappade och arbetslösa.
          </note>
          <note>
            Det finns grupper som i dag känner ett utanförskap och som det
            tyvärr finns fördomar mot. Men det har inte föranlett att man
            vill på förhand diskvalificera dessa grupper från att ansöka om
            adoptioner. Jag tycker att det är ett argument för att låta alla
            ansöka på samma villkor. Sedan får man i den omfattande utredning
            som föregår varje adoption finna de mest lämpliga föräldrarna
            för barnet.
          </note>
          <note>
            Sedan har jag också hört att ett barn måste ha en mor och en
            far för att må bra och det därför inte är bra med homosexuella
            eftersom det då blir två mödrar eller två fäder. Men samtidigt
            låter vi ensamstående ansöka om adoptioner, och då får barnet
            bara en mor eller en far. Det tycker jag är ytterligare ett argument
            att låta homosexuella ansöka.
          </note>
          <note>
            En annan sak som tas upp är att andra länder skulle dra öronen
            åt sig och helt stoppa adoptionerna.
          </note>
          <note>
            Det finner jag orimligt. Det finns inget som helst argument för
            ett land att även hindra heterosexuella från att adoptera. Man
            får naturligtvis diskutera möjligheten att länder hindrar homosexuella
            från att adoptera. Men det övergår min fattningsförmåga varför
            de skulle hindra heterosexuella från Sverige att adoptera barn.
            Det gäller speciellt med tanke på att pengar är inblandade och
            länderna faktiskt tjänar pengar på adoptionerna.
          </note>
          <note>
            Till råga på allt är det som länderna verkligen borde vara rädda
            för i så fall människor som inte uppger sin sexuella läggning,
            vilket i dag är fallet om man över huvud taget vill komma i fråga
            för adoptioner från andra länder. Om några skulle gå ut öppet
            som homosexuella och ansöka om en adoption från ett annat land
            övergår det min fattningsförmåga att det landet skulle stoppa
            alla adoptioner. Möjligtvis skulle det göra det just i detta fall,
            även om jag inte ens är säker på det. Man ska inte blåsa upp det.
            Det känns lite som skrämselpropaganda att alla skulle stoppas,
            speciellt när man tittar på ett land där det faktiskt förekommer
            att homosexuella får adoptera, nämligen USA, och där det inte
            lett till stopp för utlandsadoptioner.
          </note>
          <note>
            Jag avvaktar utredningen och hoppas att utredningen både ser
            till riskerna med att man ändrar lagstiftningen och framför allt
            till riskerna med att man inte ändrar lagstiftningen. Det tror
            jag är den verkliga risken. Risken att det skulle bli fall där
            barnen kommer till olämpliga föräldrar ser jag som väldigt liten,
            eftersom utredningar kommer att föregå varje adoption. Det kommer
            inte att vara så att homosexuella får någon speciell kvot med
            hur många barn de ska få.
          </note>
          <note>
            Tvärtom. I varje enskilt fall är det barnets bästa som är det
            allra viktigaste. I vissa fall är barnets bästa att få bli adopterad
            av homosexuella, speciellt när det är människor som barnet redan
            har fått känslomässiga band till. Tack.
          </note>
          <note type="speaker">
            Anf. 45 MARINA PETTERSSON (s) replik:
          </note>
          <note>
            Fru talman! Det var roligt och glädjande att höra att också Hillevi
            tycker att utredningen är så viktigt.
          </note>
          <note>
            Jag vill bara ta upp exemplet med den lilla dottern som skulle
            stå ensam i världen och inte ha någon vårdnadshavare. Redan i
            dag kan t.ex. en ensamstående mamma ha vårdnaden och fadern inte
            bedömas som lämplig att ha det. Om modern dör och har uttryckt
            en vilja om vad som är bäst för barnet ska ju hänsyn tas till
            detta. Det finns i dag inget formellt hinder att en homosexuell
            skulle adoptera det barnet.
          </note>
          <note type="speaker">
            Anf. 46 HILLEVI LARSSON (s) replik:
          </note>
          <note>
            Fru talman! Jag är tacksam för den upplysningen.
          </note>
          <note>
            Men jag tror ändå att det skulle vara för barnets bästa att man
            hade detta lagfäst. Sådana önskemål får också vägas mot vad andra
            släktingar kan komma att tycka och säga i det här fallet. Jag
            tycker att lagstiftningen borde stärkas. Det gäller naturligtvis
            även i fall där barnet inte har känslomässiga band.
          </note>
          <note>
            Låt oss ta ett annat exempel. Det kan vara ett fall där pappan
            fortfarande formellt har en vårdnad om barnet men det i praktiken
            är mamman och hennes nya kvinna som har vårdnaden. I det fallet
            tror jag att risken är stor att pappans önskemål går före trots
            att pappan kanske inte har varit mycket närvarande i barnets liv.
            I de fallen borde barnets intresse av att ha en närvarande förälder
            gå före. Barnet har kanske knutit starkare band till den andre
            som det har vuxit upp med.
          </note>
          <note>
            Jag tackar för upplysningen men jag tror ändå att det finns fall
            där barnen kommer i kläm med dagens lagstiftning.
          </note>
          <note type="speaker">
            Anf. 47 BERIT ADOLFSSON (m):
          </note>
          <note>
            Fru talman! Riksdagen kommer såvitt jag förstår denna gång att
            säga nej till förslaget om homosexuellas möjligheter att adoptera
            barn. Eftersom frågan ligger djupt i en kommitté antog jag att
            det inte var läge för en debatt i dag. Jag har därför anmält mig
            till debatten först i dag. Dessa frågor är så svåra att det torde
            vara klokt att vänta med debatten. Där är jag helt överens med
            Marina Pettersson. Jag väntar särskilt på utredningar om barnens
            bästa, och det har tydligen de flesta gjort här. Barnen får inte
            bli en bricka i ett spel.
          </note>
          <note>
            I FN:s stadgar om mänskliga rättigheter finns en paragraf om
            rätten att få barn som ofta citeras, inte minst i den här frågan.
            En annan viktig paragraf gäller barnens rätt. Den måste vara överordnad
            den första. Barnen har inte bett att få bli födda. Alla barn måste
            få det skydd och stöd som de behöver.
          </note>
          <note>
            Vid ett besök i det holländska parlamentet fick vi i lagutskottet
            en redovisning av ett förslag som rör denna fråga. I sista timmens
            sista minut var det någon av oss som frågade om barnens rättigheter
            och skydd.
          </note>
          <note>
            Vederbörande satte upp en min som jag tolkade så här: Det tänkte
            vi inte på.
          </note>
          <note>
            Därför vill jag att vi i Sverige verkligen fördjupar oss i barnens
            förhållanden. I Holland bor många människor från länder som traditionellt
            är positiva till att barn som har det svårt i det egna landet
            får en ljus framtid genom att bli adopterade. Därför är prognosen
            att förslaget om lagstiftning när det gäller adoptioner för homosexuella
            inte självklart går igenom och att länderna blir mindre intresserade
            av lämna barn till adoption. Det fick jag besked om.
          </note>
          <note>
            Jag vädjar verkligen om att utredningen fördjupar sig i frågan.
          </note>
          <note>
            Fru talman! Detta känns lite ovant för en som alltid har predikat
            för nya politiker att om man inte kan föra frågan vidare eller
            har ett yrkande ska man nog överväga att över huvud taget gå upp.
            Men, fru talman, jag yrkar bifall till hemställan i betänkandet.
          </note>
          <note type="speaker">
            Anf. 48 TASSO STAFILIDIS (v) replik:
          </note>
          <note>
            Fru talman! Berit Adolfsson säger att riksdagen har valt att
            säga nej. Men varken riksdagen eller utskottet har ännu valt att
            göra det. Betänkandet går ju ut på att vi ska vänta och se. Avslaget
            grundar sig på att vi ska vänta på en utredning. Vi säger inte
            nej till förslaget. Jag tycker att det är en väldigt viktig skillnad
            som jag måste påtala.
          </note>
          <note>
            Jag vet inte hur Berit Adolfsson ser det, men jag kan förstå
            att de olika partierna i lagutskottet kanske går in i den här
            frågan på olika sätt. Det är kanske så att Moderaternas avslagsyrkande
            går ut på att man helt och hållet säger nej, medan vi i Vänsterpartiet
            vill avslå det med motiveringen att vi ska vänta på utredningen.
            Vi tar alltså inte ställning till frågorna nu, trots att Vänsterpartiet
            har en tydligt ståndpunkt i frågan.
          </note>
          <note>
            På vilket sätt säger Berit Adolfsson nej? Är det nej till förslaget,
            eller är motiveringen den som utskottsbetänkandet talar om, nämligen
            att vi väntar på en utredning?
          </note>
          <note type="speaker">
            Anf. 49 BERIT ADOLFSSON (m) replik:
          </note>
          <note>
            Fru talman! Jag konstaterar bara att den här gången kommer riksdagen
            inte att säga ja till homosexuellas möjligheter att adoptera barn.
            Det är bara ett kort konstaterande.
          </note>
          <note type="speaker">
            Anf. 50 TASSO STAFILIDIS (v) replik:
          </note>
          <note>
            Fru talman! Berit Adolfsson tar vidare upp Hollands parlament
            som exempel. Det lagförslag som ligger på deras bord handlar om
            att man ska kunna få adoptera barn inom Holland. I Holland har
            man ju helt andra förhållanden än i Sverige. Man har t.ex.
          </note>
          <note>
            många fler barn inne i landet som behöver adoptivföräldrar. I
            Sverige är den siffran så gott som noll.
          </note>
          <note>
            Det finns bara några få.
          </note>
          <note>
            Jag blir väldigt förundrad när Berit Adolfsson i talarstolen
            ifrågasätter det holländska parlamentets utredningsförfarande
            genom att säga att de holländska representanterna inte hade tänkt
            på barnfrågan. Jag uppfattade samma sak tvärtom; de hade tänkt
            på detta. Jag har haft kontakter med justitieministeriet i
          </note>
          <note>
            Holland och med parlamentsledamöter i andra kammaren. De har
            haft utredningar i Holland där de har kommit fram till helt andra
            slutsatser än de som tas upp i vissa motioner här, bl.a. Tuve
            Skånbergs och
          </note>
          <note>
            Rigmor Ahlstedts.
          </note>
          <note>
            Det är beklämmande att Berit Adolfsson kör ned utredningsförfarandet
            i ett annat lands parlament på det här sättet och säger: Oj, det
            tänkte vi inte på.
          </note>
          <note>
            De tänker nog lika mycket som det svenska parlamentet gör.
          </note>
          <note type="speaker">
            Anf. 51 BERIT ADOLFSSON (m) replik:
          </note>
          <note>
            Fru talman! Jag redovisade bara det intryck jag fick. Jag var
            inte ensam i salen om att få det intrycket.
          </note>
          <note>
            Man talade i flera timmar om de homosexuellas rätt, men när vi
            frågade hur det var med barnen verkade man väldigt nymornad. Det
            är mitt intryck, och det kan jag få ge uttryck för här.
          </note>
          <note>
            I övrigt har jag också pratat med andra som var med och rörde
            sig i parlamentet, men jag talar naturligtvis inte för hela parlamentet.
            Men mitt intryck får jag redovisa här, och det har jag gjort.
          </note>
          <note type="speaker">
            Anf. 52 KJELL ELDENSJÖ (kd):
          </note>
          <note>
            Fru talman! Det här är naturligtvis ett tillfälle att vädra sina
            åsikter i den här frågan. Annars är det väl på det sättet att
            allt det som har varit uppe här i dag finns med i den här utredningen.
            Man diskuterar alla de här sakerna där.
          </note>
          <note>
            Det är ett enigt utskott som vill avslå samtliga yrkanden med
            hänvisning just till utredningen. Därför finns det inte heller
            några reservationer. Jag var inte heller tillräckligt förberedd
            på att gå upp i en sådan större debatt som det nu har blivit,
            eftersom det fanns en enighet i utskottet. Jag har anmält mig
            först i efterhand.
          </note>
          <note>
            Jag vill alltså med några få ord ge den kristdemokratiska principiella
            inställningen. Vi kristdemokrater har den uppfattningen att barn
            behöver två föräldrar.
          </note>
          <note>
            Detta är inte alltid möjligt på grund av dödsfall och en del
            andra saker. Men huvudprincipen är dock fullständigt klar. Vi
            tycker att barn behöver en mamma och en pappa. Med denna klara
            huvudinställning får sedan alla övriga frågor som har anknytning
            till denna övervägas. Detta är nu vad som sker i den kommitté
            som arbetar med frågorna. Det är också vad utskottet hänvisar
            till i betänkandet.
          </note>
          <note>
            Sedan vill jag gå över till Tuve Skånbergs motion.
          </note>
          <note>
            Vi har börjat få vänja oss vid att Tasso Stafilidis gör frontalangrepp
            på Tuve Skånberg. Det skedde vid den familjepolitiska debatten
            förra året, och det sker nu.
          </note>
          <note>
            De yrkanden som Tuve Skånberg har med i den här motionen tycks
            inte vara så väldigt dåliga som Tasso
          </note>
          <note>
            Stafilidis försöker göra gällande, eftersom utskottet uttalar
            att de här frågorna faktiskt finns med i utredningsuppdraget.
          </note>
          <note>
            Fru talman! Jag vill med detta yrka bifall till hemställan i
            betänkandet.
          </note>
          <note type="speaker">
            Anf. 53 YVONNE RUWAIDA (mp) replik:
          </note>
          <note>
            Fru talman! Jag vill bara påminna kammaren om att Miljöpartiet
            inte har någon plats i lagutskottet. Om vi hade haft det kan jag
            garantera att vi hade bifogat en reservation och därmed också
            yrkat bifall till den motion som jag har yrkat bifall till här
            i plenum.
          </note>
          <note>
            Jag blir lite oroad över den attityd som Kristdemokraterna ibland
            har när det gäller familjerättsliga frågor. Jag var med om fatta
            beslutet om gemensam vårdnad. Jag anser att barn har rätt till
            sina biologiska föräldrar. Däremot anser jag inte att principen
            mamma-papppa-barn överensstämmer med samhällets värderingar om
            hur man vill leva. Jag anser inte heller att det är något mål
            att eftersträva ett samhälle där normen mamma-pappa-barn ska vara
            det enda giltiga.
          </note>
          <note>
            Det finns t.ex. man och fru som väljer att leva åtskilda i dag.
            De lever inte enligt det gamla traditionella mönstret för hur
            man ska leva. Kristdemokraterna har av tradition alltid försvarat
            gamla värderingar. I dag finns det en förändrad inställning till
            samlevnad hos den yngre generationen i samhället.
          </note>
          <note type="speaker">
            Anf. 54 KJELL ELDENSJÖ (kd) replik:
          </note>
          <note>
            Fru talman! Det är ändå på det sättet att vi i det här samhället
            försöker ordna så att barn får tillgång till båda föräldrarna.
            Även om de skiljs och lever åtskilda försöker man ändå ordna det
            på det sättet att barnen får tillgång till både mamman och pappan.
          </note>
          <note type="speaker">
            Anf. 55 YVONNE RUWAIDA (mp) replik:
          </note>
          <note>
            Fru talman! Det finns tyvärr barn som inte har tillgång till
            vare sig sin biologiska mamma eller pappa. Det finns globalt sett
            många sådana barn som har behov av en familj, av ett hem, av kärlek
            och omvårdnad. Det är bl.a. de barnen vi pratar om här.
          </note>
          <note>
            Vi vill inte medvetet rycka bort barn från sina biologiska föräldrar.
            Däremot vill vi se till att barn som har behov av en familj kan
            få en familj och att utbudet av familjer kan bli större. Vi anser
            att t.ex. homosexuella är lika väl lämpade som föräldrar som heterosexuella.
            Jag kan lova Kjell Eldensjö att globalt sett har vi tyvärr alldeles
            för få familjer att erbjuda alla de hemlösa barn som finns i världen.
          </note>
          <note type="speaker">
            Anf. 56 KJELL ELDENSJÖ (kd) replik:
          </note>
          <note>
            Fru talman! Nu är det så att vi kristdemokrater har den uppfattningen
            att man så långt det är möjligt ska ha föräldrar av båda könen.
            Det ska finnas en mamma och en pappa. De frågor som Ruwaida tar
            upp här är också föremål för överväganden i utredningen. Vi har
            en ledamot med där som naturligtvis kommer att lyssna på alla
            argument som finns och som tar det ställningstagande som vi tror
            är vår grundprincip och som vi anser är det bästa.
          </note>
          <note type="speaker">
            Anf. 57 TASSO STAFILIDIS (v) replik:
          </note>
          <note>
            Fru talman! Jag vill börja med att instämma i
          </note>
          <note>
            Yvonne Ruwaidas fråga till Kjell Eldensjö. Det är just det som
            jag tog upp tidigare i mitt anförande som
          </note>
          <note>
            Kjell Eldensjö väljer att göra, nämligen att osynliggöra. Han
            tar upp de barn som lever tillsammans med en mamma och en pappa.
            Alla andra barn existerar inte.
          </note>
          <note>
            Jag skulle vilja fråga Kjell Eldensjö vad han anser om att vi
            i den svenska lagstiftningen tillåter ensamstående att adoptera.
            Enligt lagen får en person som fyllt 25 år lov att bli prövad
            som adoptionsförälder.
          </note>
          <note>
            Vill kristdemokraterna ta bort den möjligheten i lagstiftningen?
            Hur ser Kjell Eldensjö på det i sin strävan efter att försöka
            få en samhällsbild som faktiskt inte existerar för alla människor?
          </note>
          <note>
            Det är inte alla familjer som består av en mamma, en pappa och
            ett barn. Det finns de familjer som har många barn. Det finns
            de familjer där två kvinnor och två män lever tillsammans. Det
            finns familjer som består av en kvinna och två män, eller två
            kvinnor och en man, osv. Är de familjebildningarna helt omöjliga
            bara för att kristdemokraterna inte ser dem?
          </note>
          <note>
            Är det så att det som kristdemokraterna inte ser inte heller
            existerar?
          </note>
          <note type="speaker">
            Anf. 58 KJELL ELDENSJÖ (kd) replik:
          </note>
          <note>
            Fru talman! När det gäller att osynliggöra barnen kan man väl
            säga att det är lite grann av det Tuve
          </note>
          <note>
            Skånberg tar upp när han vill åskådliggöra hur många barn som
            faktiskt finns i de här olika sammanhangen och få fram relevanta
            siffror för detta.
          </note>
          <note>
            Sedan kan det väl också förekomma att ett barn lever ihop med
            bara en förälder. Vi vet att det är så.
          </note>
          <note>
            Jag nämnde här att det kan bero på dödsfall och att det kan finnas
            andra orsaker som gör att man blir ensamstående. I vissa sammanhang
            kanske det också finns skäl för att någon ensamstående har fått
            adoptera barn.
          </note>
          <note type="speaker">
            Anf. 59 TASSO STAFILIDIS (v) replik:
          </note>
          <note>
            Fru talman! Kjell Eldensjö svarade inte på min fråga om han tycker
            att det inte ska finnas möjlighet i lagstiftningen för ensamstående
            att adoptera. Det hoppas jag att han kan svara på.
          </note>
          <note>
            Sedan till den andra frågan som Kjell Eldensjö tog upp. Det gällde
            ett s.k. frontalangrepp mot Tuve
          </note>
          <note>
            Skånberg. Det är tråkigt om Kjell Eldensjö uppfattar det som
            ett frontalangrepp. Jag försökte förklara min och Vänsterpartiets
            inställning till det motionsyrkande som Tuve Skånberg har lagt
            och som finns i det här betänkandet. Det är väl så att vi måste
            debattera de frågor som tas upp i våra betänkanden och t.o.m.
          </note>
          <note>
            kunna nämna namnet på de personer som har skrivit om frågorna.
            Jag är jätteglad att Tuve Skånberg nu har kommit hit, så att vi
            får möjlighet att debattera och så att Kjell Eldensjö och jag
            slipper debattera om
          </note>
          <note>
            Tuve Skånberg.
          </note>
          <note type="speaker">
            Anf. 60 KJELL ELDENSJÖ (kd) replik:
          </note>
          <note>
            Fru talman! Det sista först. Det behöver jag egentligen inte
            prata så mycket om eftersom Tuve
          </note>
          <note>
            Skånberg är här. Det som upprörde mig mest var kanske förra årets
            debatt i familjepolitiska frågor. Nu kom en andra sådan här stöt,
            så att säga.
          </note>
          <note>
            När det sedan gäller adoptioner av ensamstående kommer de här
            sakerna naturligtvis att penetreras i den utredning som nu pågår,
            och då kommer man in även på detta.
          </note>
          <note type="speaker">
            Anf. 61 RIGMOR STENMARK (c):
          </note>
          <note>
            Fru talman! Jag satt i min kammare och lyssnade på den här debatten
            eftersom jag är en av dem som skrivit en motion i det här ärendet.
            Jag hette alltså
          </note>
          <note>
            Rigmor Ahlstedt tidigare.
          </note>
          <note>
            Det händer ju saker och ting här i livet som gör att man helt
            plötsligt kanhända får en helt ny familjebild.
          </note>
          <note>
            Jag skrev den här motionen utifrån de diskussioner och den kunskap
            jag har fått i min egenskap av styrelseledamot i Nämnden för internationella
            adoptioner.
          </note>
          <note>
            Det är faktiskt så att vi tar emot ett stort antal barn, ca
          </note>
          <note>
            900, från andra länder. Vid en rundringning och i de undersökningar
            man gjort framgår att de givarländer vi i dag har inte vill att
            vi tar emot de barnen om vi överlämnar dem till homosexuella föräldrar.
            Det här är ett faktum i dag. Därför tycker jag att det är ganska
            betryggande att utskottet har sagt att man ska avvakta den utredning
            som pågår. Det tycker jag är både ödmjukt och klädsamt av utskottet.
            Man måste i utredningen titta på de fakta som finns.
          </note>
          <note>
            Jag tycker också att det är absolut naturligast att barn får
            en möjlighet att växa upp hos både en mamma och en pappa. Fortfarande
            är det ändå så att barn kommer till världen med både manliga och
            kvinnliga könshormoner. Det kan vi inte säga emot.
          </note>
          <note>
            Däremot tycker jag att man bör vara ödmjuk. Jag är själv ödmjuk
            i den här frågan. Man måste lyssna och se på hur samhället ser
            ut, på vad som händer. Vi har en massa fördomar. Jag har också
            haft det mot homosexuella. Jag ska ärligt erkänna det. Men jag
            har det inte längre efter att ha fått nära vänskapliga kontakter
            med andra personer som är homosexuella och som erkänner det.
          </note>
          <note>
            Jag tycker att det var bra att Tasso Stafilidis sade att tystnaden
            om de här frågorna nästan är värst. Jag har inte orden skriftligt,
            men ungefär så var andemeningen. Vi måste prata om det här, vi
            måste diskutera det och vi måste bearbeta det för oss själva.
          </note>
          <note>
            Jag tycker också att man måste komma till rätta med de 900 barn
            som behöver ett hem. Hur gör vi med den frågan från internationella
            adoptioners sida?
          </note>
          <note>
            Det är bra att man ute i världen, i både Holland och
          </note>
          <note>
            Danmark, har börjat diskutera om det är möjligt att undanta internationella
            adoptioner och låta det vara för sig. I så fall stänger vi inte
            ute de här barnen från att komma till ett land och få både en
            mamma och en pappa.
          </note>
          <note>
            Jag tyckte att jag ville ge det förtydligandet eftersom jag har
            blivit apostroferad i diskussionerna.
          </note>
          <note type="speaker">
            Anf. 62 MARINA PETTERSSON (s) replik:
          </note>
          <note>
            Fru talman! Det var ett bra förtydligande som
          </note>
          <note>
            Rigmor Stenmark gav här. Men jag måste be henne fördjupa detta
            förtydligande. Hon skriver i sin motion att om Sverige skulle
            öppna för homosexuella att adoptera så skulle möjligheten för
            barn att komma till
          </note>
          <note>
            Sverige stängas. Inga barn skulle komma hit.
          </note>
          <note>
            Då har jag en undran om de 900 barnen. Skulle de här länderna
            hypotetiskt inte acceptera att heterosexuella föräldrar adopterar
            barnen?
          </note>
          <note type="speaker">
            Anf. 63 RIGMOR STENMARK (c) replik:
          </note>
          <note>
            Fru talman! Jo, naturligtvis, men om ett land säger sig öppna
            för att låta homosexuella få adoptera barn, säger de andra länderna
            tyvärr nej tack till det landet.
          </note>
          <note>
            Då hindrar man även heterosexuella från att få adoptera barn.
          </note>
          <note type="speaker">
            Anf. 64 MARINA PETTERSSON (s) replik:
          </note>
          <note>
            Fru talman! Jag undrar vilket underlag NIA har för Rigmor Stenmarks
            uttalande.
          </note>
          <note type="speaker">
            Anf. 65 RIGMOR STENMARK (c) replik:
          </note>
          <note>
            Fru talman! Vi har ständigt kontakter med de adoptionsorganisationer
            som finns i Sverige och som förmedlar adoptioner. Vi har också
            ständig kontakt med andra länder. Vi åker på studieresor osv.
          </note>
          <note>
            Det här har varit en stor fråga, som även vår ordförande har
            engagerat sig i. Vi har haft mycket diskussioner och har tagit
            in mycket av kunskap i frågan.
          </note>
          <note>
            Jag tycker att det är bra att Ulla Fredriksson, som tidigare
            varit kanslichef för NIA, sitter med i den utredning som nu jobbar
            med det här. Också hon har en enorm kunskap. Jag tror att de här
            frågorna säkert kommer att belysas på ett korrekt och sakligt
            sätt även i utredningen.
          </note>
          <note type="speaker">
            Anf. 66 TASSO STAFILIDIS (v) replik:
          </note>
          <note>
            Fru talman! Jag har full respekt för de ståndpunkter som Rigmor
            Stenmark framför, och jag blir stolt när hon talar om att hon
            nu inte längre har fördomar mot homosexuella. Det gör mig glad
            att från denna talarstol i riksdagen kunna konstatera att det
            är på det sättet.
          </note>
          <note>
            Jag måste ändå ställa en fråga till Rigmor. Hon tar upp att det
            för henne är absolut naturligast med en man och en kvinna som
            föräldrar. Hon tar också upp att de internationella adoptionerna
            kommer att stoppas, den frågeställning som Marina Pettersson tog
            upp. Jag vet inte vad Rigmor Stenmark tycker om införandet av
            fri abort i Sverige på 70-talet, men när
          </note>
          <note>
            Sverige precis hade infört fri abort stoppades alla adoptioner
            av indiska barn. Indien tyckte inte att man skulle adoptera bort
            till ett land som tillät fri abort.
          </note>
          <note>
            Efter en ganska kort period insåg man dock att Sverige var suveränt
            att stifta sina egna lagar, och man tillät återigen adoptioner
            av indiska barn. Man kan inte minst konstatera att barnen från
            Indien under den perioden var väldigt många.
          </note>
          <note>
            Hur ser Rigmor Stenmark på den förändring som skedde i samband
            med frågan om fri abort?
          </note>
          <note type="speaker">
            Anf. 67 RIGMOR STENMARK (c) replik:
          </note>
          <note>
            Fru talman! När man är svensk riksdagsledamot har man att ta
            ställning till de lagförslag som läggs fram här i Sverige. Det
            är den diskussionen som jag tycker att vi ska föra. Vi kan egentligen
            aldrig lägga oss i andra länders synpunkter, och jag tycker att
            vi ska ha respekt för andra länders lagstiftning.
          </note>
          <note type="speaker">
            Anf. 68 TASSO STAFILIDIS (v) replik:
          </note>
          <note>
            Fru talman! Alldeles riktigt. Jag håller till fullo med Rigmor
            Stenmark om detta. Vi i Sverige måste stifta lagar som gör det
            bättre för människor att leva i
          </note>
          <note>
            Sverige, men även för de människor från andra länder som vi nu
            talar om.
          </note>
          <note>
            En annan fråga som Rigmor Stenmark tog upp var tystnaden. Att
            osynliggöra människor, att säga att de inte existerar, är det
            kanske grövsta brottet. Vid ett seminarium som riksdagens homogrupp
            anordnade i slutet på förra året och som för övrigt hade väldigt
            många besökare från riksdagen fanns också en representant för
            Statens nämnd för internationella adoptioner, där Rigmor Stenmark
            är styrelseledamot.
          </note>
          <note>
            Något som för mig var skrämmande var att representanten för NIA
            reste sig upp och talade om att
          </note>
          <note>
            Statens nämnd för internationella adoptioner har kunskap om att
            det i USA endast i en delstat är tillåtet för homosexuella att
            adoptera. Det stämmer inte, och jag vill därför liksom Marina
            Pettersson ifrågasätta de fakta som Rigmor Stenmark säger att
            NIA skaffar sig.
          </note>
          <note>
            De fakta som finns vad gäller homosexuellas adoptioner i USA
            säger något helt annat. Har NIA en så bristfällig kunskap som
            den man för fram, tvivlar jag också i frågor som därifrån tas
            upp.
          </note>
          <note>
            Precis som Rigmor Stenmark säger kommer denna fråga att behandlas
            i den statliga utredningen. Där har också Centerpartiet en ledamot.
            Jag hoppas att man ska komma fram till det som är det allra bästa
            för de enskilda barnen.
          </note>
          <note type="speaker">
            Anf. 69 RIGMOR STENMARK (c) replik:
          </note>
          <note>
            Fru talman! Jag vet inte vem från NIA som var med på detta seminarium.
            Jag tänker inte gå in på det.
          </note>
          <note>
            Jag tycker att Tasso Stafilidis ska ta direkt kontakt med den
            personen för att få en riktig sakupplysning.
          </note>
          <note>
            Det är oerhört viktigt att vi följer vad som händer ute i världen.
            Vi är tvungna att göra det när vi sitter i ett sådant här organ.
            Förhållandena ändras hela tiden, och det är möjligt att läget
            har ändrats. Jag vågar mig inte på den diskussionen, för då säger
            jag kanske något som jag inte bör säga.
          </note>
          <note>
            Det är ändå oerhört viktigt att man har en känsla för att steget
            att bli adoptivförälder innebär att man ikläder sig ett föräldraskap,
            att man ska ersätta barnets biologiska föräldrar. Det är oerhört
            svårt. Det är inte bara gulligt att ta emot barn. Det måste vi
            vara medvetna om och visa respekt för.
          </note>
          <note>
            Jag vill påstå att det är en väsentlig skillnad mellan att å
            ena sidan föda ett barn och vara med det under hela uppväxten
            och å andra sidan ta emot ett barn som kommer från väldigt traumatiska
            förhållanden, som har ryckts upp och som har varit med om obehagliga
            saker. Det blir en kamp.
          </note>
          <note>
            Jag är väldigt engagerad i de här frågorna och är glad över att
            få vara med i NIA. Man får där lära sig mycket, inte bara om adoptioner
            utan också om hur människor fungerar. Låt oss vara ödmjuka i frågan
            och invänta utredningen, men låt oss också slå fast att det mest
            naturliga är att barn växer upp hos sina biologiska föräldrar
            och har både en mamma och en pappa.
          </note>
          <note type="speaker">
            Anf. 70 TUVE SKÅNBERG (kd):
          </note>
          <note>
            Fru talman! Tasso Stafilidis har nu två gånger från riksdagens
            talarstol riktat personangrepp mot mig.
          </note>
          <note>
            Jag känner mig därför föranledd att motivera varför jag har väckt
            en saklig motion i den här frågan och att utveckla den något.
          </note>
          <note>
            Den viktiga fråga som vi har att debattera i dag och som utredningen
            sysslar med är: Vad är barnets bästa? Inte hur vi bättre ska kunna
            tillfredsställa vuxnas behov och intresse av legitimitet utan
            vad som är barnets bästa.
          </note>
          <note>
            Barn som har mist sina biologiska föräldrar och genom någon omständighet
            eller av något skäl behöver adopteras har som alla barn rätt att
            behandlas utifrån vad som är deras bästa. Redan det faktum att
            adopterade barn skiljs från sina biologiska föräldrar innebär
            även under de bästa tänkbara adoptionsförhållanden en svårighet,
            en belastning för barnet - i någon mening ett annorlundaskap.
            Nyare forskning visar att det inte är oproblematiskt.
          </note>
          <note>
            Oavsett förekomsten eller frånvaron av fördomar mot homosexuella
            i samhället är det otvivelaktigt så att det skulle innebära ett
            mått av annorlundaskap att växa upp med två homosexuella föräldrar,
            och det skulle innebära en ytterligare belastning för det adopterade
            barnet som inte skulle vara till det barnets bästa.
          </note>
          <note>
            Som vi har hört säger samtliga i Sverige verkande adoptionsorganisationer
            att en lag som ger de homosexuella rätt att få adoptera skulle
            innebära att adoption från utlandet skulle minska eller helt upphöra.
          </note>
          <note>
            Det vore en situation som varken gagnade de homosexuellas intressen,
            ofrivilligt barnlösa, heterosexuella par eller de presumtiva adoptionsbarnen,
            som hittills har varit bortglömda. Man betonar att det i dag inte
            finns någon legal möjlighet för homosexuella att adoptera barn
            från något annat land.
          </note>
          <note>
            Skulle det nu ändå vara möjligt att genom falska uppgifter förbigå
            regelverket och dölja för givarländerna att adoptivföräldrarna
            är homosexuella, skulle detta förhållande förhindra eller kraftigt
            försvåra adopterade barns möjligheter att som vuxna söka upp sina
            rötter i ursprungsländer. Inte heller detta skulle vara till barnens
            bästa.
          </note>
          <note>
            Om man inskränker rätten att adoptera för homosexuella till närståendeadoption,
            dvs. att bara gälla för barn där den ene i partnerskapet är biologisk
            förälder till barnet, skulle det beröva barnet dess rätt till
            den andra biologiska föräldern och hans eller hennes släkt eller
            i förekommande fall arv.
          </note>
          <note>
            Hela den svenska familjepolitiken har som grundbult att barn
            har rätt till båda sina föräldrar, och därmed också till deras
            bakgrund, arv och miljö såsom farföräldrar och morföräldrar och
            föräldrarnas syskon. Allt detta skulle berövas det adopterade
            barnet.
          </note>
          <note>
            Det skulle inte vara i barnets intresse.
          </note>
          <note>
            Nu har utredningens direktiv varit sådana att den ska vara förutsättningslös
            och ha barnets bästa för ögonen. Jag har i en motion som nyligen
            Tasso Stafilidis har apostroferat bett eller begärt att regeringen
            i ett tilläggsdirektiv ska understryka att detta också bör gälla
            de presumtiva adoptionsbarnen som riskerar att inte kunna bli
            adopterade till Sverige även av heterosexuella adoptivföräldrar,
            eftersom all utländsk adoption riskerar att avbrytas. Jag har
            också yrkat att ett tilläggsdirektiv skulle ges om att vad gäller
            de svenska barnen inte utredningens slutsatser får kränka dessa
            barns rätt till båda sina biologiska föräldrar och deras bakgrund.
            Barn har rätt till sina föräldrar, men vi vuxna har inte rätt
            att ha barn.
          </note>
          <note>
            Utskottet har sagt att det här ryms inom direktiven, och det
            tycker jag är bra. Jag är nöjd med detta och bidar alltså ett
            positivt besked från utredningen som kommer att ta vara på barnets
            bästa.
          </note>
          <note type="speaker">
            Anf. 71 YVONNE RUWAIDA (mp) replik:
          </note>
          <note>
            Fru talman! Jag har ett par frågor till Tuve Skånberg. Först
            gäller det frågan om närståendeadoption.
          </note>
          <note>
            Tuve Skånberg säger att då berövas barnet sin biologiska förälder.
            Då undrar jag: Tänker Tuve Skånberg jobba för att heterosexuella
            inte ska kunna göra närståendeadoption? Med samma argument borde
            Tuve
          </note>
          <note>
            Skånberg rimligtvis jobba för detta.
          </note>
          <note>
            Sedan säger Tuve Skånberg att barn kan skadas av det mått av
            annorlundaskap som den homosexuella familjen innebär. För mig
            är det så att det inte är någon skillnad på om en familj är homosexuell
            eller heterosexuell. Misstänksamheten mot homosexuella bygger
            just på att det finns de som argumenterar för att det är annorlunda,
            konstigt och inte har samma värde. Den bygger också på att det
            finns de som anser att homosexualitet är en sjukdom.
          </note>
          <note>
            Jag vill gärna höra av Tuve Skånberg hur han vill argumentera
            när det gäller homosexuella. Vad är det som gör att en homosexuell
            person inte kan vara en bra förälder? Jag vill gärna att Tuve
            Skånberg utvecklar detta.
          </note>
          <note>
            När det gäller internationella adoptioner är det kanske en mer
            komplicerad fråga, men i t.ex. USA, där det är tillåtet för homosexuella
            att adoptera barn, har det inte påverkat möjligheterna att få
            internationella adoptioner. Det här är någonting som Tuve
          </note>
          <note>
            Skånberg kastar ut i debatten utan att det egentligen har utretts.
            Det är en åsikt som jag anser egentligen grundas på Tuve Skånbergs
            åsikt om homosexuella.
          </note>
          <note type="speaker">
            Anf. 72 TUVE SKÅNBERG (kd) replik:
          </note>
          <note>
            Fru talman! På frågan om ensamstående heterosexuella skulle få
            adoptera säger jag också i princip nej. Jag tycker inte att det
            är en bra utveckling, därför att de barn som är föremål för att
            adopteras behöver de bästa tänkbara förhållanden, och de behöver
            enligt min och mitt partis mening en mamma och en pappa.
          </note>
          <note>
            De har redan blivit berövade så mycket att när vi tar oss för
            att placera dem i ett hem så måste det hemmet ha de bästa tänkbara
            förhållanden. Det säger jag inte därför att jag skulle diskriminera
            ensamstående heterosexuella eller homosexuella, utan därför att
            jag vill ge barnen den allra bästa starten i livet och de bästa
            förhållandena.
          </note>
          <note>
            Vad gäller frågan om annorlundaskap så lägger jag ingen värdering
            i det. Jag bara konstaterar att det är ett annorlundaskap. De
            här barnen är redan annorlunda genom sin livssituation och ska
            inte ytterligare kompliceras.
          </note>
          <note>
            Frågan om de homosexuella skulle vara mer eller mindre bra föräldrar
            kan inte jag uttala mig om. Det går inte att generalisera när
            det gäller människor.
          </note>
          <note>
            Homosexuella har rätt att aldrig diskrimineras och aldrig ringaktas
            utan ska bemötas med respekt och inte utsättas för personangrepp
            gång på gång. Men det här är inte en fråga om de homosexuellas
            rätt eller någon lobbyverksamhet, utan nu talar vi om barnens
            bästa. Låt oss fokusera på det.
          </note>
          <note type="speaker">
            Anf. 73 YVONNE RUWAIDA (mp) replik:
          </note>
          <note>
            Fru talman! När det gäller barnens bästa är det inte alltid så
            att de biologiska föräldrarna är de som allra bäst är föräldrar
            till barnen. Tyvärr är det inte så.
          </note>
          <note>
            Ibland är det till barnens bästa om andra har vårdnaden om barnen.
            Livet är så komplicerat. Det verkar som om Tuve Skånberg vill
            bortse från detta och har någon sorts regel om att det alltid
            är de biologiska föräldrarna som ska ha vårdnaden, och det anser
            jag är ett ganska skandalöst påstående i dag, med de så att säga
            mer moderna åsikter som finns där man faktiskt försöker se till
            att barnets bästa tillgodoses och inte lägger största vikten vid
            biologin på det viset.
          </note>
          <note>
            När det gäller barnens bästa är det så att för alla de barn som
            i dag lever i homosexuella familjer tillgodoses inte deras bästa
            när myndigheter och lagstiftningen inte erkänner att de finns.
            Om man pratar med homosexuella föräldrar hör man att de sällan
            har svårigheter på dagis eller i skolan. De har svårigheter med
            myndigheter och med lagstiftningen, och det skadar dessa barn.
          </note>
          <note>
            Sedan säger Tuve Skånberg att han inte anser att homosexuella
            ska diskrimineras. Men när man inte anser att homosexuella kan
            vara bra föräldrar så är det en form av diskriminering. Föräldraskap,
            om man är förmögen till kärlek, omvårdnad och att vara en god
            förälder, beror inte på den sexuella läggningen.
          </note>
          <note>
            Tuve Skånberg säger att homosexuella inte är bra föräldrar. Då
            diskriminerar han de personerna.
          </note>
          <note>
            Sedan säger han att det medför ett annorlundaskap, och i det
            lägger han ingen värdering. Det är väldigt farligt att säga så.
            Det finns de som har sagt så om andra grupperingar i samhället,
            t.ex. zigenare, judar eller muslimer: Ja, de är annorlunda, och
            jag lägger ingen värdering i det, men lagstiftningen ska inte
            vara rättvis gentemot de grupperingarna.
          </note>
          <note>
            Att säga så är väldigt farligt. Jag anser att homosexualitet
            och heterosexualitet inte är något åtskiljande.
          </note>
          <note type="speaker">
            Anf. 74 TUVE SKÅNBERG (kd) replik:
          </note>
          <note>
            Fru talman! Till att börja med måste jag korrigera
          </note>
          <note>
            Yvonne Ruwaida. Jag sade inte att homosexuella inte var bra föräldrar,
            och jag ber Yvonne Ruwaida att inte lägga ord i munnen på mig,
            eftersom jag bevisligen sade raka motsatsen nyss.
          </note>
          <note>
            Sedan tycker jag att det är skandalöst att göra den här frågan
            till en lobbyfråga för en grupp vuxna på bekostnad av vad majoriteten
            i riksdagen tycker är barnens bästa. Man kan inte använda vuxnas
            behov av att få bli bekräftade och att få sina rättigheter tillgodosedda
            på ett sådant sätt att det går ut över barnen.
          </note>
          <note>
            Det vi har fokuserat på här i dag är barnens bästa, och det är
            barnens bästa som ensamt ska bestämma utvecklingen i den här lagfrågan.
          </note>
          <note>
            Så var det sagt att barnet lika gärna kan växa upp i den ena
            eller andra familjen. Nu är det ju så att det är en grundbult
            i vårt samhälle och i vår lagstiftning att barnen har rätt till
            båda sina biologiska föräldrar. Jag kan skilja mig från min fru
            och vi kan gå skilda vägar, men jag kan aldrig skilja mig från
            mina barn.
          </note>
          <note>
            Mina barn har rätt till sin pappa och till sin mamma.
          </note>
          <note>
            De har också rätt till den bakgrund som ligger bakom ett arv
            och i ett socialt sammanhang. Skulle den lagstiftning som Yvonne
            Ruwaida förordar träda i kraft så skulle det innebära att man
            beskar barnet på rättigheter, inte berikade det.
          </note>
          <note type="speaker">
            Anf. 75 TASSO STAFILIDIS (v) replik:
          </note>
          <note>
            Fru talman! Först och främst vill jag vända mig starkt mot det
            som Tuve Skånberg tar upp om att jag skulle ha gjort ett personangrepp
            på Tuve Skånberg.
          </note>
          <note>
            Jag är ledsen om Tuve Skånberg uppfattade det som ett personangrepp,
            men jag ser det som min skyldighet som ledamot att ta upp de frågor
            som Tuve Skånberg väcker i motioner här i riksdagen.
          </note>
          <note>
            Jag vill också påtala att jag absolut inte har någonting emot
            Tuve Skånberg personligen. Jag tycker att han är lika bra som
            alla andra människor. Det är det jag alltid utgår från mot mina
            medmänniskor.
          </note>
          <note>
            Det som jag vill att vi ska bryta i den här kammaren är våra
            olika åsikter, och dem ska vi få ha. Det är därför riksdagen finns
            till, och det är därför olika politiska partier och åskådningar
            finns, så att vi ska kunna bemöta varandra med argument i våra
            politiska diskussioner.
          </note>
          <note>
            Så återigen: Om Tuve Skånberg tyckte att jag kom med ett personangrepp
            så ber jag om ursäkt för det och hoppas att han kan ta det till
            sig.
          </note>
          <note>
            Sedan gäller det frågorna som Tuve Skånberg tar upp i sin motion
            och som han också valde att förtydliga i ett långt inlägg på Svenska
            Dagbladets debattsida. Han tar upp som en självklarhet att adoptionsorganisationerna
            och alla andra säger att adoptionerna skulle upphöra eller kraftigt
            försvåras om homosexuella skulle få lov att adoptera barn från
            andra delar av världen. Jag undrar vad den åsikten grundas på.
            Han säger samtidigt att han är ödmjuk inför det faktum att utredningen
            kommer att ta upp frågan, men han går ändå ut med en så stark
            och tydlig ståndpunkt. Hans ståndpunkt är att adoptionsorganisationer
            klart och tydligt säger att de internationella adoptionerna skulle
            upphöra eller kraftigt försvåras.
          </note>
          <note type="speaker">
            Anf. 76 TUVE SKÅNBERG (kd) replik:
          </note>
          <note>
            Fru talman! Tasso Stafilidis har bett mig om ursäkt och sagt
            att han är ledsen för att han två gånger har förolämpat mig i
            riksdagen. Självklart tar jag emot ursäkten, och jag ska inte
            hålla det emot honom på något vis. Det är riktigt att vi ska kunna
            skilja på sak och person. Tasso Stafilidis och jag har ingen särskild
            relation utöver att vi är riksdagsledamöter, så vi kan inte gärna
            ha haft något personligt groll, utan vi ser olika på sakfrågan.
          </note>
          <note>
            Tasso Stafilidis frågar mig varför jag har engagerat mig och
            på vilken grund jag menar att antalet adopterade barn riskerar
            att minska. Jag har engagerat mig i denna fråga därför att min
            egen bror inte kan få några biologiska barn och har adopterat.
            Jag är djupt engagerad i frågan om att vara barnlös och inte kunna
            få barn. Jag ser för mig en problematik där min bror inte kan
            adoptera syskon till min lille brorson. Jag vill inte att fler
            barnlösa par ska riskera detta.
          </note>
          <note>
            Vem säger att det är så? Jo, det gör de allra bäst informerade
            - samtliga adoptionsbyrårer i Sverige.
          </note>
          <note>
            Om Tasso Stafilidis har bärande argument mot det kan han lägga
            fram dem, men de som är bäst insatta har sagt att det finns en
            uppenbar risk. Vem vill riskera att adoptionerna stryps helt och
            hållet?
          </note>
          <note type="speaker">
            Anf. 77 TASSO STAFILIDIS (v) replik:
          </note>
          <note>
            Fru talman! Jag tycker inte att det känns bra att
          </note>
          <note>
            Tuve Skånberg vänder på orden. Jag sade att jag ville be om ursäkt
            om han uppfattade det som att jag gjorde ett personangrepp. Det
            har jag inte ansett att jag har gjort. Det är något annat att
            säga att han tar emot min ursäkt för att jag har gjort ett personangrepp
            mot honom.
          </note>
          <note>
            Vi lämnar den frågan. Över till pudelns kärna, som jag tyckte
            att Tuve Skånberg klargjorde väldigt tydligt i sitt senaste inlägg.
            De handlar alltså om att hans bror har adopterat för att han inte
            är kapabel att få barn. Vad är det som gör Tuve Skånbergs bror
            till en bättre förälder än jag? Varför ska inte jag få lov att
            adoptera när Tuve Skånbergs bror får lov att adoptera, om han
            nu blir så personlig i talarstolen att han talar om sin bror?
            Det är det som jag tycker att hela hans motion andas.
          </note>
          <note>
            Rigmor Stenmark tog upp det på ett lysande sätt förut. Det handlar
            om osynliggörandet. Jag tycker att
          </note>
          <note>
            Tuve Skånberg osynliggör väldigt många barn i samhället. Han
            ifrågasätter deras existens och att de över huvud taget finns
            till. Han ifrågasätter dessa 40 000
          </note>
          <note>
            barn. Gång på gång har det framkommit - dels i utredningen, dels
            i andra sammanhang - att dessa
          </note>
          <note>
            40 000 inte är några små barn. Det är en statistisk beräkning
            som man har gjort precis på samma sätt som man gör andra statistiska
            beräkningar. Det är en statistisk beräkning av hur många barn
            som har vuxit upp under dessa omständigheter i Sverige. Vissa
            av dem kanske är 50 år. Karl Gerhards dotter Fatima
          </note>
          <note>
            Svensson är inte ett litet barn längre, utan hon är en medelålders
            kvinna.
          </note>
          <note>
            Det vi menar är att vi inte vill ha en särlagstiftning, men det
            vill Tuve Skånberg. Det framhäver han återigen när han säger att
            han är rädd för att hans heterosexuelle bror inte ska få adoptera
            några syskon till det adopterade barnet. Samtidigt tar han ifrån
            mig min möjlighet att ansöka och bli prövad som förälder.
          </note>
          <note>
            Det är det som det handlar om - att bli prövad som förälder -
            inte att ha rätt.
          </note>
          <note type="speaker">
            Anf. 78 TUVE SKÅNBERG (kd) replik:
          </note>
          <note>
            Fru talman! Om Tasso Stafilidis har bett om ursäkt eller inte
            lämnar jag därhän. Han är ur min synvinkel ursäktad och förlåten.
          </note>
          <note>
            Sedan är det frågan om man ska räkna in vuxna människors möjlighet
            att adopteras. Det är en rasande skillnad. Det vi talar om här
            är barn upp till 18 års ålder - de som behöver ett skydd och som
            kanske kommer från utlandet när anhöriga har dött. Det är dem
            vi talar om. Här har aldrig förts på tal vuxna i
          </note>
          <note>
            50-årsåldern som skulle kunna eller inte skulle kunna adopteras.
            Det är en helt annan fråga än den som både utskottet och utredningen
            tar ställning till. De är bevisligen inte 40 000. Om Tasso Stafilidis
            har någon annan mening och andra argument är jag beredd att svara.
            Det har jag för övrigt gjort i den artikel som
          </note>
          <note>
            Tasso Stafilidis hänvisar till i Svenska Dagbladet från den 27
            januari.
          </note>
          <note>
            Det är inte frågan om huruvida min bror och Tasso Stafilidis
            skulle vara bra eller dåliga fäder. Det är inte det som det är
            frågan om i dag. I dag är det bara frågan om barnens bästa. Jag
            ser att detta kan stoppa adoptioner från andra länder över huvud
            taget. Det ligger inte i de barnens intresse, och det ligger inte
            i någons intresse. Det ligger inte heller i Tasso Stafilidis intresse.
          </note>
          <note type="speaker">
            Anf. 79 HILLEVI LARSSON (s) replik:
          </note>
          <note>
            Fru talman! Låt mig börja med att hålla med Tuve
          </note>
          <note>
            Skånberg. Jag tycker liksom han att det är barnets bästa som
            måste stå i förgrunden. Detta måste gå före allt annat. Därför
            tycker jag att det är väldigt bra att utredningen nu jobbar och
            förutsättningslöst tar emot argument från olika håll. Jag tror
            inte att det är självklart vad som är barnets bästa, utan jag
            tror att det är en viktig uppgift för utredningen att se till
            vad som är barnets bästa. Jag tror inte att det är självklart
            att man ser till barnets bästa om man inte ändrar lagstiftningen.
            Man måste både se till riskerna om man ändrar lagstiftningen och
            om man inte ändrar den. Vilka problem finns det med nuvarande
            lagstiftning?
          </note>
          <note>
            Sedan skulle jag vilja hålla med om en annan sak som Tuve Skånberg
            sade, och det gäller gemensam vårdnad för biologiska föräldrar.
            Jag tycker att dagens lagstiftning är bra. Den går ut på att gemensam
            vårdnad är det som man i första hand föredrar om det inte finns
            skäl emot det när de biologiska föräldrarna av någon anledning
            går skilda vägar.
          </note>
          <note>
            I dag finns det någonting som kallas styvbarnsadoption för heterosexuella.
            Den går självklart inte ut på att köra över den ena biologiska
            föräldern.
          </note>
          <note>
            Det kommer lagstiftningen inte heller att göra om den förändras
            så att även homosexuella får möjlighet till styvbarnsadoption.
            Det finns tre skäl till att den ena biologiska föräldern kan försvinna
            ur bilden med dagens lagstiftning. Exakt samma sak kommer att
            gälla om homosexuella får samma möjlighet. Det första är om den
            ena biologiska föräldern dör. Av naturliga skäl faller de då bort.
            Det andra är om föräldern har befunnits mycket olämplig att ha
            vårdnad om barnet, och det tredje exemplet är om den biologiska
            föräldern har gjort ett medgivande om att överlåta vårdnaden på
            en styvförälder. Det kommer att bli precis samma om homosexuella
            får möjlighet.
          </note>
          <note type="speaker">
            Anf. 80 TUVE SKÅNBERG (kd) replik:
          </note>
          <note>
            Fru talman! Jag uppfattade inte någon fråga i
          </note>
          <note>
            Hillevi Larssons inlägg, men jag vill gärna kommentera det. Hon
            håller med om att det är frågan om en riskbedömning där barnets
            bästa ska stå i blickpunkten. Det är riktigt. Jag tror att åtminstone
            majoriteten i kammaren delar den synen. Vi prövar frågan förutsättningslöst,
            men det måste vara med barnets bästa för ögonen. Vi väger risker
            för och emot. Om det finns någon risk för att det inte är bra
            för barnet ska lagen inte ändras.
          </note>
          <note>
            Min bedömning är att den saken redan är klar. Det kan inte ligga
            i barnets intresse att man försvårar möjligheten för barnet att
            ha en kontakt med sitt biologiska arv.
          </note>
          <note>
            Vad gäller gemensam vårdnad vill jag också understryka att jag
            håller med Hillevi Larsson om att det är den bästa lösningen när
            två föräldrar går skilda vägar. Som jag sade tidigare ser jag
            det inte som den bästa lösningen att en ensamstående heterosexuell
            adopterar, och jag är beredd att jobba för att den lösningen inskränks.
          </note>
          <note>
            Jag vill ge barn i ett utsatt läge den absolut bästa starten
            i livet. Jag tror - det är min övertygelse - att det innefattar
            en mamma och en pappa.
          </note>
          <note type="speaker">
            Anf. 81 HILLEVI LARSSON (s) replik:
          </note>
          <note>
            Fru talman! Jag tror att man måste titta på vilka risker det
            finns om lagstiftningen inte ändras. Man ska alltså inte bortse
            från riskerna med en ändrad lagstiftningen, men man ska också
            titta på vilka problem dagens lagstiftning har inneburit för barnen.
            Om man finner att det har varit problem tycker jag att det kan
            vara ett argument för att ändra lagstiftningen. Det ska alltså
            inte vara självklart att dagens lagstiftning är perfekt för barnen
            lika lite som det ska vara självklart att en förändrad lagstiftning
            blir perfekt för barnen.
          </note>
          <note>
            Man måste titta på båda alternativen och se till barnens bästa.
            Vilket är bäst för barnen?
          </note>
          <note>
            När det gäller det biologiska arvet vill jag säga att man ju
            inte kommer att beröva barnet det biologiska arvet från den ena
            föräldern. Det gör man inte med dagens lagstiftning, och man kommer
            inte att göra det med en förändrad lagstiftning. Jag tog upp skälen
            till det, nämligen att den biologiska föräldern antingen måste
            vara död, ha befunnits olämplig eller ha givit sitt medgivande
            till att överlåta vårdnaden. Därför går det inte att säga att
            man berövar barnet det biologiska arvet.
          </note>
          <note>
            Jag skulle även vilja nämna vissa fall då det kan anses lämpligt
            att en ensamstående adopterar. Det kan t.ex. vara så att den andra
            parten, som barnen har vuxit upp med, i förhållandet har dött.
            Det behöver inte bara vara homosexuella. Ett exempel är att en
            kvinna först är ihop med en man och får ett barn i det förhållandet.
            Sedan lämnar hon mannen och får en ny man och har barn tillsammans
            med honom. Låt oss säga att den här kvinnan dör. Då finns den
            här mannen, som barnet har vuxit upp med. Den biologiska föräldern
            är kanske ute ur bilden. Han kanske är död eller har försvunnit.
            Kanske skulle det vara lämpligast just i det här enskilda fallet
            att barnet får stanna hos den människa som barnet har knutit an
            till och vuxit upp med. Jag menar att det finns vissa fall, men
            inte alla, då jag tror att det här är den bästa lösningen.
          </note>
          <note>
            Tack!
          </note>
          <note type="speaker">
            Anf. 82 TUVE SKÅNBERG (kd) replik:
          </note>
          <note>
            Fru talman! Jag måste medge att jag inte riktigt kunde följa
            Hillevi Larssons tankegång i det tänkta fallet. Det var något
            snårigt.
          </note>
          <note>
            Kvar står faktum. Barnet har rätt till sina föräldrar, den sociala
            bakgrunden och det arvet. Ingen inskränkning av barnets rätt får
            göras. Ett enigt utskott har slagit fast detta och, återigen,
            givit kommittén direktiv eller riktlinjer som säger att den övergripande
            principen är barnets bästa. Bevisbördan vilar helt och hållet
            på den som säger att vi ska förändra lagstiftningen till nackdel
            för barnen. Eftersom barnens rätt inte får trädas förnär vilar
            ett tungt ansvar på den som vill ändra till, som jag upplever
            det, barnets nackdel.
          </note>
          <note>
            Vi får låta utredningen arbeta färdigt, och enligt ett enigt
            utskott kommer den säkerligen att leda till barnets bästa. Den
            leder dock inte med säkerhet till vuxna människors bekräftelse
            och till sanktion osv.
          </note>
          <note>
            Men det är en annan fråga. Vi kan inte använda barnen som slagträn
            i debatten om vuxnas rättigheter och skyldigheter. Tack, fru talman!
          </note>
          <note type="speaker">
            Anf. 83 YVONNE RUWAIDA (mp):
          </note>
          <note>
            Fru talman! Jag var tvungen att gå upp med anledning av det påstående
            som Tuve Skånberg kom med när det gäller styvbarnsadoption för
            heterosexuella. Jag undrar om det som Tuve Skånberg sade är
          </note>
          <note>
            Kristdemokraternas inställning eller om det är Tuve
          </note>
          <note>
            Skånbergs personliga inställning.
          </note>
          <note>
            Vi försöker ju i dag att se till barnets bästa i lagstiftningen.
            Om en förälder dör, om en förälder anses vara olämplig eller om
            den ena biologiska föräldern ger sitt medgivande kan en annan
            förälder, som då inte är den biologiska föräldern, få vårdnaden
            om barnet. Detta sker med utgångspunkt i barnets bästa.
          </note>
          <note>
            Men Tuve Skånberg sade i ett replikskifte till mig att han också
            är emot styvbarnsadoption för heterosexuella. Är det här även
            Kristdemokraternas inställning?
          </note>
          <note>
            Det verkar vara en väldigt gammalmodig och föråldrad inställning
            i dessa familjerättsliga frågor. Jag vill gärna ha ett förtydligande
            av Tuve Skånberg.
          </note>
          <note type="speaker">
            Anf. 84 TUVE SKÅNBERG (kd) replik:
          </note>
          <note>
            Fru talman! Jag har redan utvecklat att jag personligen menar
            att det bästa är att växa upp tillsammans med en mamma och en
            pappa. Och jag vill personligen arbeta för att det ska vara förhållandet
            också vid närståendeadoptioner. Men det är komplicerat, och Kristdemokraterna
            har inte uttalat någon bestämd mening. Men utvecklingen går i
            den riktningen att vi stärker barnets rätt så mycket som det går.
            Sedan är världen komplicerad, och det kan se olika ut. Det här
            kan i vissa situationer kanske vara det enda möjliga. Men vi vill,
            så långt som det bara går, göra situationen så bra som möjligt
            för barnet.
          </note>
          <note>
            Det är barnets intresse som är det viktiga, och om det innebär
            att vi kan ge en mamma och en pappa så vill vi göra det. I andra
            fall får jag lämna den frågan öppen.
          </note>
          <note type="speaker">
            Anf. 85 YVONNE RUWAIDA (mp):
          </note>
          <note>
            Fru talman! I det som Tuve Skånberg säger finns det en värdering.
            Man säger lite grann att de familjer där det inte finns någon
            biologisk mamma och pappa inte är lika lyckade. Jag delar inte
            den inställningen.
          </note>
          <note>
            Jag tror att barnets bästa handlar om att barnet får trygghet,
            kärlek och omvårdnad och att det kan se ut på olika sätt.
          </note>
          <note>
            I dag lever vi i en tid då skilsmässor är vanliga.
          </note>
          <note>
            Alla lever inte i en relation under hela sitt liv. Denna möjlighet
            finns i dag av ekonomiska skäl. Det finns fortfarande många länder
            i världen där man av ekonomiska skäl är bundna till varandra under
            resten av sina liv eller där samhället inte accepterar någonting
            annat. Det finns inget självändamål med att människor ska leva
            i ett äktenskap ett helt liv. Det verkar som om Tuve Skånberg
            anser att det är ett självändamål. Jag tror att människor och
            livssituationer kan förändras, även om jag och många andra nog
            delar drömmen om en livslång relation. Men jag tror inte att man
            ska se det som ett självändamål. Det är farligt när vi från politiskt
            håll lägger den värderingen när det gäller människors samlevnad.
            Det verkar som om detta är utgångspunkten för Tuve Skånbergs synsätt.
          </note>
          <note>
            Som livet ser ut är det bästa många gånger att hitta två vårdnadshavare
            som är bra för ett barn och att ge barnet den bästa situation
            som finns. Men dagens lagstiftning ger tyvärr inte de barn som
            finns den trygghet som de egentligen behöver. Oavsett om det finns
            ett eller 40 000 barn i homosexuella familjer kräver jag att de
            ska ha det skydd som de behöver genom lagstiftningen.
          </note>
          <note type="speaker">
            Anf. 86 TUVE SKÅNBERG (kd):
          </note>
          <note>
            Fru talman! Så här i slutet av debatten har vi kommit till debattens
            kärna. Yvonne Ruwaida säger att hon har en dröm om hur en familj
            skulle kunna se ut. Då har vi två olika perspektiv.
          </note>
          <note>
            Det perspektiv som jag konsekvent anlägger är barnets perspektiv.
            Vad är barnets bästa? Det gäller det barn som har förlorat sina
            båda biologiska föräldrar och behöver adopteras. Men Yvonne Ruwaida
            anlägger ett annat perspektiv och talar om en politisk dröm om
            hur man kan bedriva familjepolitik och om hur man kan förverkliga
            en vuxens drömmar. Det är två helt olika perspektiv.
          </note>
          <note>
            Om det handlar om aborter, som det har gjort tidigare, är det
            en debatt. Om det handlar om skilsmässor och våra misslyckanden
            på det området är det en annan debatt. Här talar vi om att ändra
            lagstiftningen, så att barnen skulle kunna tänkas få det sämre.
            Då vill jag säga att barnets perspektiv handlar om försiktighet
            och om barnets rätt till båda sina föräldrars biologiska arv.
          </note>
          <note type="speaker">
            Anf. 87 YVONNE RUWAIDA (mp):
          </note>
          <note>
            Fru talman! Jag vill hävda att det är Tuve Skånbergs inställning
            som har en grund i en dröm som
          </note>
          <note>
            Tuve Skånberg har, nämligen den om relationen mamma-pappa-barn
            och drömmen om att den relationen ska hålla för resten av livet.
            Egentligen skulle
          </note>
          <note>
            Tuve Skånberg vilja avskaffa institutet skilsmässa.
          </note>
          <note>
            Det är snarare så som jag kan tolka Tuve Skånbergs synsätt.
          </note>
          <note>
            Tuve Skånberg har inte ens nämnt alla de barn som i dag finns
            i homosexuella familjer. Vi är kanske oense om hur många de är.
            Men oavsett om det är ett,
          </note>
          <note>
            40 000 eller ännu fler barn som i dag lever i homosexuella familjer
            i Sverige har Tuve Skånberg inte på något sätt sagt hur vi ska
            trygga dessa barns juridiska ställning. Det gäller både den lagstiftning
            som finns och konsekvenserna - vad man betalar på dagis osv.
          </note>
          <note>
            Det finns ganska skrämmande konsekvenser i dag.
          </note>
          <note>
            Homosexuella föräldrar säger att de har stora problem när det
            gäller myndigheterna, eftersom de enligt myndigheterna inte finns
            som familjer. Däremot har de inga problem med att de är föräldrar
            gentemot de medmänniskor som de möter både på sin fritid och på
            sin arbetsplats.
          </note>
          <note>
            Tuve Skånberg har inte ens bemött mig när det gäller hur vi ska
            göra för att se till att dessa barns situation blir så bra som
            möjligt. Det är en diskussion som Tuve Skånberg undviker. Det
            tycker jag är väldigt beklagligt.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 15 §.)
          </note>
          <note>
            12 § Sjöfylleri
          </note>
          <note>
            Föredrogs lagutskottets betänkande 1999/2000:LU4
          </note>
          <note>
            Sjöfylleri.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 15 §.)
          </note>
          <note>
            13 § Konsumentpolitiska frågor
          </note>
          <note>
            Föredrogs lagutskottets betänkande 1999/2000:LU5
          </note>
          <note>
            Konsumentpolitiska frågor.
          </note>
          <note type="speaker">
            Anf. 88 BERIT ADOLFSSON (m):
          </note>
          <note>
            Fru talman! Lagutskottets betänkande LU5, Konsumentpolitiska
            frågor, behandlar ett stort antal motioner. Endast när det gäller
            att skapa regler för hur stor och hur stark en stor stark får
            vara har lagutskottet förordat ett tillkännagivande. De viktiga
            och angelägna motionsyrkandena har avstyrkts med hänvisning till
            att en kommitté, där jag själv ingår, arbetar med frågorna.
          </note>
          <note>
            Detta, fru talman, hindrar mig inte från att ta till orda i dag
            i detta ärende. Vi moderater i utskottet har nämligen tre reservationer,
            och jag vill gärna kommentera dem. För tids vinnande yrkar jag
            bifall endast till vår reservation rörande motion L702 under mom.
            1.
          </note>
          <note>
            Först vill jag ta upp den lilla motionen om det starka ölet i
            det stora glaset. I motion L710 vill motionärerna från Vänsterpartiet
            att den svenska riksdagen ska anmoda regeringen att föranstalta
            att det utarbetas standardregler för hur mycket ett stort glas
            starköl ska innehålla av alkoholhalt och vätska.
          </note>
          <note>
            Fru talman! Kan detta vara kvintessensen, det yttersta av beslutskraft
            och ansträngning, av 349 riksdagsledamöters arbete i svensk politik
            i Sverige år
          </note>
          <note>
            2000? Visserligen har samma parti haft en skrattmotion här i
            riksdagen, och i den meningen kanske den motionen kan efterlevas
            här i kammaren. Jag trodde att detta var ett skämt, och när jag
            berättade det för mina vänner trodde de likadant. Det har framkallat
            en del skrattsalvor under mitt umgänge under jul- och nyårsfirandet.
            Det kan inte vara möjligt, sade man, att detta ska vara en uppgift
            för Sveriges riksdag och regering. Det är ett hånflin mot det
            demokratiska systemet, ansåg mina vänner. Jag är beredd att hålla
            med dem.
          </note>
          <note>
            Detta är inte lustiga huset. Detta är Sveriges riksdag, demokratins
            högsta beslutande organ. Av den anledningen reserverar vi oss
            mot beslutet. Man kan misstänka att behandlingen av motionen är
            en liten gratifikation till Vänstern för gott uppförande i samarbetet.
          </note>
          <note>
            Vi har också reserverat oss mot viktigare saker, t.ex. behandlingen
            av motion L702 som handlar om att begränsa Konsumentverkets uppgifter
            och storlek.
          </note>
          <note>
            Konsumentverkets uppgifter behandlas i kommittén med namnet Konsument
            2000, som jag nämnde. Men vår reservation har som mål att göra
            kommittén och även riksdagens ledamöter uppmärksamma på att den
            uppfattning som vi hävdar inte bara finns hos oss moderater här
            i riksdagen utan även långt utanför dessa väggar.
          </note>
          <note>
            Vi har föreslagit en förändring av Konsumentverkets storlek och
            verksamhet. Vi vill avlöva sådan verksamhet som kan skötas av
            andra. I den mån man har myndighets status och uppgift borde denna
            del behandlas för sig. Konsumentombudsmannen borde brytas ut och
            fungera som andra ombudsmän, t.ex.
          </note>
          <note>
            JämO, HomO och DO.
          </note>
          <note>
            Min uppfattning är att Konsumentverket måste styckas och delas
            för att Sverige ska vara trovärdigt i
          </note>
          <note>
            EU, där man verkligen är angelägen om att staten ska hållas utanför
            konsumentfrågorna. Man har t.o.m.
          </note>
          <note>
            speciella revisorer som bl.a. beivrar staternas inblandning.
            En sådan person fick lagutskottet träffa när vi var i Bryssel
            på studiebesök i höstas. Hennes uppdrag var att på ort och ställe
            försäkra sig om att konsumentpolitiken i de nya ansökarländerna
            inte styrs av staten.
          </note>
          <note>
            Här i Sverige finns det stora regeringsorganet som heter Konsumentverket.
            Detta verk, som är en av regeringen utsedd myndighet med regleringsbrev
            och pengar, kan också räknas som en utredningsavdelning till regeringen.
            Det finns sådana utredningsavdelningar i t.ex. Göteborg och Malmö.
            Man måste kalla saker vid deras rätta namn. Verket är också en
            stor utbildningsenhet med snart sagt ensamrätt och monopol på
            utbildning inom områden som rör köp och avtal. Det finns linjer
            på juridiska fakulteter som kan bedriva sådan utbildning med mera
            status i examinationerna.
          </note>
          <note>
            Konsumentverket gör t.o.m. anspråk på att i EU
          </note>
          <note>
            vara en konsumentorganisation, en sådan som enligt parlamentet
            inte ska vara styrd av staten.
          </note>
          <note>
            Det finns i Sverige emellertid två andra konsumentorganisationer
            som stämmer bättre med EU:s krav. En är uppbyggd runt socialdemokratisk
            rörelse, bl.a. fackföreningarna, nämligen Sveriges konsumentråd.
            En uppfattar jag som en fri organisation, nämligen Sveriges konsumenter
            i samverkan, som består av andra organisationer och privatpersoner.
          </note>
          <note>
            Dessa två organisationer behandlas på ett hårresande orättvist
            sätt. Konsumentrådet får flera miljoner i bidrag om året för sin
            verksamhet, medan Konsumenter i samverkan får nästan ingenting.
            Man nämner
          </note>
          <note>
            Konsumentrådet i alla sammanhang, ofta utan att nämna den andra
            organisationen. Jag har en stark känsla av att man rentav är besvärad
            av den senare organisationen. Det förstärker också min misstanke
            att socialdemokraterna bara vill ha en sorts organisationer, nämligen
            sina egna trogna vapendragare.
          </note>
          <note>
            Naturligtvis ska produkter inte vara farliga, och man förväntar
            sig att de som saluför varor är seriösa och trovärdiga. Motsatsen
            ska naturligtvis bekämpas.
          </note>
          <note>
            Frågan är om en så stor kraft, en så stor del av samhällets gemensamma
            ekonomi och intelligentia, ska gå åt för detta.
          </note>
          <note>
            Civilrätten har regler för civila handlingar, dvs.
          </note>
          <note>
            köp. Finns det något i lagstiftningen som fallerar för att konsumenterna
            ska kunna hävda sin rätt, låt oss då koncentrera oss på att förändra
            och förbättra lagarna.
          </note>
          <note>
            Vi har en specialdomstol som bara har rekommendationer som utslag,
            nämligen Allmänna reklamationsnämnden. Tvister borde behandlas
            i domstol - små tvister inom ramen för småmålsinstitutet i den
            mån varans värde är lågt, som det för det mesta är i konsumentfrågor.
            Då, och först då, kan man få regelrätt praxis i stället för moraliska
            och ofta subjektiva och diffusa utslag, som företagen kan följa
            eller låta bli att följa.
          </note>
          <note>
            Andra verksamheter som Konsumentverket ägnar sig åt borde kunna
            konkurrensutsättas. Förlag, varför ska man ha det? Tidning är
            också något man måste kunna ifrågasätta. Ska skattemedel användas
            till detta finns det regler för tidningsstöd, och de måste också
            gälla Konsumentverket. Test och provningar av varor bör kunna
            läggas på Statens provningsanstalt. Forskning om konsumtion och
            köpbeteende kan ske inom den ordinarie forskningssektorn på våra
            universitet och högskolor. De medel som staten anslår till forskning
            ska genomgå samma ekonomiska och innehållsmässiga nålsöga.
          </note>
          <note>
            Det finns mycket angeläget att forska om i Sverige i dag. Det
            har väl inte undgått någon att svensk forskning har halkat efter
            inom flera områden där vi har varit världsledande. De senaste
            dagarna har larm gått ut om att utflyttningen av företag leder
            till att man bara på Karolinska riskerar att gå miste om minst
            en miljard kronor.
          </note>
          <note>
            Fru talman! Vi har också reserverat oss mot behandlingen av motion
            L711 om skydd för konsumenter i lagvalssituationer, dvs. vilket
            lands lagar som ska tillämpas vid handel över gränserna.
          </note>
          <note>
            Grundprincipen för lagvalet är att kontraktet ska bedömas i enlighet
            med lagen i det land som har starkast anknytning till kontraktet.
            Detta behöver inte ändras. Däremot är det bekymmersamt om konsumenterna
            har en ovillkorlig rätt att alltid hävda det egna landets lagar.
          </note>
          <note>
            Vi moderater vill att lagvalsfrågan ska vara dispositiv, dvs.
            att man kan avtala om vilket lands lagar som ska gälla innan köpet
            avslutas. Det ska finnas regler och lagar för handel. Det ska
            finnas möjlighet att reklamera. Det ska finnas respekt för människor
            på båda sidor om affärsdisken eller förhandlingsbordet.
          </note>
          <note>
            De många små företag som nu har skapats i handeln har en stor
            och stark motståndare i Konsumentverket och socialdemokratisk
            politik. De socialdemokratiska ambitionerna på konsumentpolitikens
            område bottnar i uppfattningen att man kan använda politiserandet
            av en civilrättslig handling, nämligen köp, till sina egna syften,
            nämligen fördelningspolitiken, dvs. att ge från de rika till de
            fattiga.
          </note>
          <note>
            De fattiga är i detta fall konsumenter som inte kan, ids eller
            är intresserade av att undersöka en vara och behovet av den före
            köp och som inte tar ansvar för sina handlingar eller anser att
            det är nödvändigt att hushålla med de resurser man har.
          </note>
          <note>
            Starka, däremot, är alla producenter som säljer varor och tjänster.
            De lurar och roffar åt sig som sjörövarna i sagan om Pippi Långstrump.
            Där visar socialdemokraterna sitt rätta ansikte i fråga om företag,
            företagande och företagare.
          </note>
          <note>
            Fru talman! Denna debatt är långt ifrån avslutad.
          </note>
          <note>
            Den har nyss börjat. Jag är övertygad om att vi måste bryta ned
            den svaghetsvall som författaren Dick
          </note>
          <note>
            Erixon talar om i sin bok Svaghetens moral, dvs. att det finns
            en tendens i den rådande politiken att göra människor svaga, i
            värsta fall hela livet.
          </note>
          <note>
            Fru talman! Jag har redan angivit vilken motion jag vill ställa
            under votering och avslutar härmed mitt anförande.
          </note>
          <note type="speaker">
            Anf. 89 KJELL ELDENSJÖ (kd):
          </note>
          <note>
            Fru talman! Jag vill börja med att yrka bifall till reservation
            4. Jag står givetvis bakom även reservation 7, men jag nöjer mig
            med bifallsyrkandet till reservation 4.
          </note>
          <note>
            Först vill jag ta upp någonting om elektronisk handel.
          </note>
          <note>
            Reservation 4 handlar om lagval som ska tillämpas vid elektronisk
            handel. Motionerna som ligger till grund för reservationen tar
            sikte på att konsumenterna vid elektronisk handel inte ska drabbas
            negativt genom begränsat varu- eller tjänsteutbud på Internet
            till följd av lagvalet. Därför bör enligt motionärerna lagvalet
            vid elektronisk handel på Internet vara dispositivt. Ett företag
            ska alltså genom information på sin hemsida kunna upplysa konsumenten
            om att det egna landets konsumentlagstiftning gäller vid affären.
            Om inte näringsidkaren använder sig av denna möjlighet ska konsumenten
            kunna åberopa det egna landets lag.
          </note>
          <note>
            När det sedan gäller utomkontraktuella förhållanden, exempelvis
            marknadsföring, vid handel på Internet hävdas i den ena motionen
            att en näringsidkare endast ska behöva tillämpa lagstiftningen
            på sin etableringsort.
          </note>
          <note>
            Vi ställer upp på dessa båda synsätt.
          </note>
          <note>
            Jag går så över till djurtestade produkter. Några av motionerna
            handlar om märkning av produkt som är testad på djur. Märkning
            som syftar till att skilja ut produkt som är testad på djur från
            den som inte är testad på djur finns redan. Nordiska samfundet
            mot plågsamma djurförsök har kommit överens med en del företag
            om att de av företagens produkter som inte testats på djur ska
            märkas med information om detta.
          </note>
          <note>
            Vidare beslutade i november 1998 den internationella koalitionen
            för djurförsök, ECAE, att anta en internationell standard vad
            gäller kriterier för information om produkter som ej testats på
            djur.
          </note>
          <note>
            Dessutom pågår arbete inom EU i denna fråga.
          </note>
          <note>
            Därför kan det vara lämpligt att avvakta det arbetet innan frågan
            om obligatorisk märkning tas upp till beslut i Sverige, tycker
            lagutskottet. Vi instämmer i detta.
          </note>
          <note>
            Motionskraven har därför avstyrkts av lagutskottet.
          </note>
          <note>
            Det finns en kristdemokratisk motion som handlar om reglering
            av nätverksförsäljning. Den avstyrks också av lagutskottet. Frågan
            om nätverksförsäljning utreds nämligen av en särskild projektgrupp
            på Nordiska ministerrådets initiativ. Lagutskottet finner det
            lämpligt att avvakta denna utredning.
          </note>
          <note>
            Jag vill också något ta upp ölförsäljningen. I en ölmotion från
            Vänsterpartiet föreslås att lagutskottet ska föranstalta om att
            Konsumentverket eller någon annan myndighet ska utarbeta standardregler
            som fastställer hur mycket "en stor stark" dels ska innehålla,
            dels vilken minimialkoholhalt som ska gälla.
          </note>
          <note>
            Lagutskottets majoritet går på motionens yrkande och gör ett
            tillkännagivande om detta.
          </note>
          <note>
            Vi kristdemokrater menar att starköl redan finns definierat i
            alkohollagen vad gäller alkoholhalten.
          </note>
          <note>
            När det gäller storleken anser vi inte att detta i första hand
            är en angelägenhet för lagutskottet, utan det bör vara en fråga
            för restaurangbranschen att klara ut.
          </note>
          <note>
            Det här tillkännagivandet ligger enligt min mening väldigt nära
            den klass som vi ibland brukar ta upp när det gäller EU:s förordningar
            om bananer, surströmming, jordgubbars storlek och liknande.
          </note>
          <note>
            Vi kristdemokrater vill inte lägga ned politisk kraft på "en
            stor stark". Däremot känner vi väldigt mycket för att engagera
            oss för den som är liten och svag. I vart fall tycker vi inte
            att frågan är av den digniteten att den bör föranleda ett tillkännagivande
            till regeringen och vi reserverar oss därför.
          </note>
          <note type="speaker">
            Anf. 90 VIVIANN GERDIN (c):
          </note>
          <note>
            Fru talman! Då det gäller konsumentpolitik har jag valt att inrikta
            mig på information och utbildning.
          </note>
          <note>
            Dagens konsumtionsutbud ställer ju väldigt stora krav på konsumenterna,
            för att vi ska kunna göra rätt val som är anpassat till plånboken,
            funktionen och miljön. EU-medlemskapet har medfört en ökad handel
            över gränserna. Informationstekniken har haft en explosionsartad
            utveckling och inneburit en globaliserad handel och även nya konsumtionsmönster.
          </note>
          <note>
            Allt detta förutsätter att vi är kunniga och medvetna konsumenter
            och att vi har en väl fungerande konsumentpolitik liksom också
            en aktiv konsumentrörelse som ställer krav på ett uthålligt konsumtionsmönster.
          </note>
          <note>
            Det konsumentpolitiska arbetet tycker vi ska särskilt inriktas
            på hushållens baskonsumtion och de svaga konsumentgrupperna.
          </note>
          <note>
            Eftersom konsumtionsmönster, attityder och värderingar grundläggs
            tidigt är det viktigt att kunskap och medvetande byggs upp redan
            i unga år. Vi tycker därför att konsumentfrågorna måste integreras
            i skolundervisningen. Genom att ge barn och ungdomar bra konsumentupplysning
            lägger vi grunden till en stärkt konsumentroll i vuxenlivet.
          </note>
          <note>
            Konsumentkunskap handlar om att kunna hantera vardagliga situationer
            samt att utgöra en grund som man kan välja livsstil utifrån. Men
            det handlar också om att kunna ta till vara och försvara sina
            rättigheter och skyldigheter som konsument.
          </note>
          <note>
            Jag tycker att vi måste inse vikten av att under skoltiden utbilda
            eleverna till självständiga och kunniga konsumenter. Jag har formulerat
            ett särskilt yttrande där jag tar upp att konsumentundervisningen
            bör vara ett naturligt inslag och i princip finnas med i varje
            ämne, så att gymnasieeleverna när de går ut skolan kan vara väl
            förberedda för vuxenlivet.
          </note>
          <note>
            Med anledning av att Konsumentpolitiska kommittén 2000 har fått
            i uppdrag att se över bl.a. konsumentutbildningen har jag enbart
            gjort ett särskilt yttrande rörande konsumentfrågorna. Men jag
            har för avsikt att återkomma i denna fråga om det inte görs något
            framsteg.
          </note>
          <note>
            Då det gäller konsumentvägledning vet vi att flertalet kommuner
            helt frivilligt har inrättat konsumentvägledare. Vi tycker också
            att de fyller en mycket viktig funktion, särskilt i tider när
            många människor drabbas av en försämrad ekonomi. Särskilt viktigt
            är det också att de grupper som är resurssvaga kan erhålla den
            här rådgivningen och informationen.
          </note>
          <note>
            Med anledning av detta vill jag yrka bifall till motion L713
            yrkande 6.
          </note>
          <note>
            Då det gäller kreditprövning vet vi också att det har varit en
            intensiv utveckling på det finansiella området. Användningen av
            kontokort har ökat markant. Det har varit mycket lätt att låna
            pengar, ibland helt utan kreditprövning. Med det som underlag
            och med tanke på hur det ser ut i dag tycker jag att det är befogat
            att man inför ett lagstadgat krav att kreditgivaren ska göra en
            samlad kreditprövning. Kredittagaren ska på så sätt lättare få
            en helhetsbild och därmed se hur återbetalningsförmågan ser ut.
            Det finns en motion som tar upp frågan, och jag yrkar bifall till
            motion L713, yrkande 4. I övrigt inväntar vi kommitténs förslag
            i de övriga frågor man arbetar med.
          </note>
          <note type="speaker">
            Anf. 91 ANA MARIA NARTI (fp):
          </note>
          <note>
            Fru talman! Konsumentpolitiken är för mig ett nytt fält. När
            man kommer in i en sådan diskussion blir man lite skrämd av antalet
            små och stora frågor som finns i synfältet. Men alla dessa frågor
            har faktiskt en kärna, och det är konsumentens aktiva roll och
            konsumentens rätt till handling i det egna intresset. Då har vi
            faktiskt mer att diskutera här än detaljfrågor om vissa produkter
            eller om vissa överenskommelser. Egentligen ligger det mycket
            ideologi i diskussionen om konsumentpolitiken.
          </note>
          <note>
            Vi är i Sverige lite för vana att förlita oss på mycket stora,
            starka och etablerade organisationer och på myndigheter med lång
            erfarenhet. Vi glömmer att man i stora, tunga system lätt kan
            se individen som en liten bricka. Då gäller helt andra frågor
            än just konsumentens rätt till sig själv, till sina val, till
            sina handlingar.
          </note>
          <note>
            Låt oss tänka på att våra största och starkaste organisationer,
            LO, TCO, SAF, samtidigt är producenter och konsumenter. Då förstår
            vi att det behövs nya arenor, nya möjligheter för konsumenterna.
            Därför vill jag tala till fördel för Folkpartiets motion L713,
            där man talar bl.a. om inriktningen i konsumentpolitiken, där
            man vill påminna om att en väl fungerande marknadsekonomi, fri
            konkurrens, avreglering, skapar möjligheter för konsumenten att
            försvara sina egna intressen och att göra djupt medvetna val.
          </note>
          <note>
            I vår motion finns ett yttrande om skydd för konsumentintresset
            i den offentligt styrda tjänstesektorn.
          </note>
          <note>
            Det är också mycket viktigt. Vi har mycket ofta i
          </note>
          <note>
            Sverige tendensen att betrakta den offentliga sektorn som ett
            slags fulländad organism. Så är det inte. Den offentliga sektorn
            kan vara meriterande i vissa sammanhang, men den offentliga sektorn
            är inte felfri och har inte alltid rätt. Då måste man kunna skydda
            konsumentens intresse mot den offentligt styrda tjänstesektorn.
          </note>
          <note>
            Det är också viktigt att ekonomiskt svaga grupper och familjer
            får möjligheten att kunna orientera sig när de agerar som konsumenter
            och att de kan få ett skydd i sådana sammanhang. Det är därför
            vi har tagit upp frågan om kreditprövning i vår motion, nämligen
            att det ska vara ett krav att varje kreditgivning ska föregås
            av en samlad kreditprövning. Det är ett viktigt steg mot konsumentskydd.
          </note>
          <note>
            Med tanke på allt detta, och av tidsskäl, vill jag yrka bifall
            till reservationerna 2 och 6. Egentligen vill jag yrka bifall
            till alla våra reservationer.
          </note>
          <note type="speaker">
            Anf. 92 KARIN OLSSON (s):
          </note>
          <note>
            Fru talman! Jag vill börja med att hälsa Ana Maria
          </note>
          <note>
            Narti välkommen till ett område som är oerhört spännande, viktigt
            och som i mycket handlar om ideologi.
          </note>
          <note>
            Praktiskt taget alla de frågor vi ska besluta om i dag ryms inom
            den konsumentpolitiska utredning som just nu pågår. Egentligen
            skulle jag lätt kunna yrka avslag på alla reservationer med hänvisning
            till det pågående arbetet och föreslå att vi väntar med debatten
            tills propositionen har lagts fram. Jag tänker inte göra det eftersom
            den svenska konsumentpolitiken alltid är lika aktuell och viktig.
            Ana Maria Narti sade också att denna fråga kräver eftertanke,
            ideologiska debatter och ett stöd.
          </note>
          <note>
            Eftersom detta är ett område som vi socialdemokrater fäster stor
            vikt vid beslutade regeringen i början av 1999 att starta en stor
            utredning om konsumentpolitiken inför det nya seklet. Regeringen
            har också satt upp konsumentpolitiken som en av de frågor Sverige
            ska driva under det svenska ordförandeskapet. Det är, tycker jag,
            ett mycket bra beslut.
          </note>
          <note>
            Att sedan Berit Adolfsson inte tycker att socialdemokratisk politik,
            och socialdemokratisk konsumentpolitik i all synnerhet, är någonting
            att fästa vikt vid utan däremot alltid spyr galla över den kan
            jag respektera Berit Adolfsson för, men jag respekterar inte Berit
            Adolfssons uppfattning i den frågan.
          </note>
          <note>
            Utredningen arbetar för fullt och kommer under våren att lämna
            fram sitt betänkande. Under hösten har vi att vänta en proposition.
          </note>
          <note>
            Som jag sade inledningsvis inryms de flesta yrkanden som finns
            i utskottsmotionerna i utredningsarbetet. Av direktiven framgår
            att utredningen ska analysera hur den framtida konsumentpolitiken
            ska utformas för att kunna ge människor förutsättningar att känna
            sig trygga som konsumenter och ha ett starkt inflytande över sin
            vardag.
          </note>
          <note>
            Kommittén ska också identifiera vilka områden som långsiktigt
            ska prioriteras och vilken ambitionsnivå som ska gälla. Kommittén
            ska också värdera vad som ska vara konsumentpolitikens huvudinriktning
            samt föreslå en modell för det offentliga åtagandet på konsumentområdet.
          </note>
          <note>
            Fru talman! För kammarens ledamöter antar jag att konsumentpolitikens
            mål är väl kända, dvs. konsumenten ska ha en stark ställning på
            marknaden, konsumenten ska kunna utnyttja sina ekonomiska och
            andra resurser effektivt, konsumentens hälsa och säkerhet ska
            skyddas samt att långsiktigt hållbara konsumtions- och produktionsmönster
            ska utvecklas.
          </note>
          <note>
            Kommittén ska granska möjligheterna att vidareutveckla den svenska
            konsumentpolitiken. Vid behov ska kommittén föreslå hur målen
            kan utvecklas för att fungera ännu bättre.
          </note>
          <note>
            Ett område som ska analyseras är konsumentpolitiken i EU. En
            annan fråga som kommer att bli alltmer aktuell är konsumenten
            i informationssamhället.
          </note>
          <note>
            Här finns redan en utredning presenterad som föreslår att den
            som marknadsför varor eller tjänster via Internet ska upplysa
            konsumenten om sin identitet, hur konsumenten kan få kontakt med
            företaget och dessutom informera om erbjudandet så att konsumenten
            verkligen kan bedöma det. Dessutom begärs att konsumentskyddet
            förstärks när det gäller reklam via epost. Utredningen föreslår
            att konsumentköplagen ses över så att den kan omfatta även köp
            via Internet.
          </note>
          <note>
            Även produktsäkerhetslagen bör ses över enligt utredaren. Ett
            annat område som utredningen vill ha ytterligare belyst är om
            det finns behov av forskning om marknadsföring till barn och unga
            på Internet samt att regeringen aktivt stimulerar forskning på
            området.
          </note>
          <note>
            Inom området som handlar om hushållsekonomi har kommittén fått
            följande uppgifter: Vilka analyser behövs på det hushållsekonomiska
            området? Är det konsumenträttsliga skyddet tillräckligt inom området
            finansiella tjänster? Lokal, objektiv och oberoende rådgivning
            saknas t.ex. om bostadsköp och pensionssparande - hur kan den
            ordnas? Avregleringen av vissa marknader och konkurrensutsättning
            av kommunala tjänster har skapat en gråzon. Utredningen ska också
            titta på vilka rättigheter den enskilde har och om det finns instanser
            för klagomål och information.
          </note>
          <note>
            Även produktsäkerheten har ett eget kapitel: Bör produktsäkerhetsarbetet
            förändras? Vilka statistiska grunddata behövs? Hur kan ett nationellt
            skaderapporteringssystem utformas? Hur ska tillsyn och marknadsbevakning
            utformas? Hur kan konsumentinflytandet i standardiseringen stärkas?
          </note>
          <note>
            Alla dessa frågor arbetar kommittén med för fullt just nu. Vi
            är i slutskedet, och det innebär att det är ett mycket aktivt
            arbete.
          </note>
          <note>
            Nya roller för de konsumentpolitiska aktörerna finns också med
            i direktiven. En fråga som ständigt debatteras här är Konsumentverkets
            roll. Det är med extra stort intresse som Berit Adolfsson tar
            sig an den frågan. Det åligger kommittén att svara på frågor om
          </note>
          <note>
            Konsumentverkets roll ska vidareutvecklas och göras tydligare,
            hur konsumenternas rätt till konsumentvägledning kan tas till
            vara och hur det offentligas engagemang i konsumentorganisationerna
            ska se ut.
          </note>
          <note>
            Jag måste bara få kommentera Berit Adolfssons uppfattning om
            frivilligorganisationerna. Hon nämner
          </note>
          <note>
            Sveriges Konsumentråd och framställer det så att det inte skulle
            vara en frivillig organisation. Det gör mig helt förvånad. Jag
            är inte säker på att Handikappförbundens Samarbetsorgan, DHR,
            Hushållningssällskapens Förbund, Riksförbundet Hem och Skola,
            Studieförbundet Vuxenskolan, Sveriges Pensionärsförbund,
          </note>
          <note>
            Synskadades Riksförbund och TCO skulle uppskatta att bli betecknade
            som regeringens förlängda arm eller som regeringsorgan, vilket
            Berit Adolfsson sade i talarstolen för en stund sedan. Att ABF
            är kopplat till det socialdemokratiska partiet tror jag inte att
          </note>
          <note>
            ABF skäms för, utan de tycker nog att det är ganska bra. Att
            de finns i en frivilligorganisation tycker jag är utomordentligt
            bra.
          </note>
          <note>
            Konsumentkommittén ska också behandla den oerhört viktiga frågan
            om information, utbildning och forskning. Utan god konsumentutbildning
            blir det svårare att nå ut till det stora flertalet. Genom bra
            utbildning och forskning kan statusen på konsumentpolitiken höjas,
            vilket naturligtvis gynnar den enskilde konsumenten, men det är
            dessutom lönsamt för samhället. En väl utbildad konsument är oftast
            en stark konsument.
          </note>
          <note>
            Hur ska samhällets ansvar för konsumentinformation, konsumentutbildning
            och forskning utformas och finansieras? Behövs särskilda insatser
            för ungdomar och personer med bristande kunskaper i svenska? Det
            är frågor som kommittén också har att ta ställning till.
          </note>
          <note>
            Förutom det jag har räknat upp kommer många andra frågor också
            att behandlas under utredningens gång. Det har även kommit ett
            tilläggsdirektiv som innebär att utredningen ska kartlägga rättsläget
            vad beträffar konsumenternas möjlighet att få konsumentinformation
            om dagligvaror vid handel via Internet.
          </note>
          <note>
            Trots att kommittén har omfattande utredningsdirektiv som praktiskt
            taget täcker de flesta motionyrkanden har flera reservationer
            fogats till utskottets betänkande. Det mesta har jag egentligen
            redan kommenterat i snabbgenomgången, men för tydlighetens skull
            vill jag tillägga något.
          </note>
          <note>
            Fru talman! I reservation 1 från moderaterna vill de privatisera
            stora delar av Konsumentverket. På grund av utredningens arbete
            men även på grund av framgångarna inom konsumentpolitiken, som
            vi säkert kan tacka både Konsumentverket och den lokala konsumentverksamheten
            för, yrkar jag avslag på reservation 1. Samhällets stöd är mycket
            viktigt!
          </note>
          <note>
            Av samma skäl yrkar jag avslag på reservation 2
          </note>
          <note>
            från Folkpartiet. Även här omfattas reservationen av utredningsdirektiven.
          </note>
          <note>
            Likaså handlar reservation 3 om frågor som finns med i utredningen.
            Jag yrkar avslag även på den reservationen. Dessutom är det så
            att den svenska regeringen ända sedan vi blev medlemmar i EU har
            arbetat aktivt för att stärka konsumentpolitiken i hela unionen.
          </note>
          <note>
            I reservation 4 tar man upp konsumentens skydd vid handel via
            Internet. Jag skulle gärna vilja fråga
          </note>
          <note>
            Berit Adolfsson från Moderaterna och Kjell Eldensjö från Kristdemokraterna
            om de verkligen avser att i första hand ställa sig på näringsidkarnas
            sida. Det är omöjligt att tolka reservationen på något annat sätt.
          </note>
          <note>
            Om det inte är det som är avsikten, utgår reservanterna då ifrån
            att de produkter och tjänster som säljs via
          </note>
          <note>
            Internet får hålla sämre kvalitet än det som säljs på traditionellt
            sätt?
          </note>
          <note>
            Fru talman! Jag vill alltså att Berit Adolfsson och
          </note>
          <note>
            Kjell Eldensjö svarar på frågan: Är det så att ni inte anser
            att varor och tjänster som säljs via Internet ska vara av allra
            högsta kvalitet? För utskottsmajoriteten är det däremot viktigt
            att konsumenten åtnjuter samma rättsliga skydd vid köp av digitala
            produkter som vid köp av lösa saker.
          </note>
          <note>
            I reservation 5 tas också en fråga upp som verkligen berör kommitténs
            arbete. Med största sannolikhet kommer ett förslag om förstärkning
            av den lokala konsumentvägledningen. Med andra ord, Viviann
          </note>
          <note>
            Gerdin: Var lugn! Jag yrkar tills vidare avslag på reservationen.
            Det blir mycket intressantare att debattera de här frågorna när
            vi har propositionen som grund för vår debatt.
          </note>
          <note>
            Reservation 6 handlar om kreditprövning.
          </note>
          <note>
            I delbetänkandet Finansiella tjänster skriver kommittén:
          </note>
          <note>
            "Det finns därför skäl att också i de här frågorna överväga förändringar
            och i det sammanhanget även närmare undersöka om gällande regler
            för kreditprövning är tillräckliga. Inte minst gäller det de s.k.
          </note>
          <note>
            snabblånen.
          </note>
          <note>
            Eftersom det finns en uppfattning att kreditprövning bör omfatta
            alla slag av kreditgivare, dvs. även de som idag står utanför
            Finansinspektionens tillsynsområde, finns det anledning att också
            titta närmare på den frågan."
          </note>
          <note>
            Kommittén återkommer med förslag även i den här frågan.
          </note>
          <note>
            Fru talman! Det har antagligen stått klart för alla att arbetet
            i kommittén är väldigt omfattande. Flera från lagutskottet är
            med i kommittén. Det känns egentligen märkligt att behöva ta upp
            kammarens tid med reservationer i frågor som är under utredning.
          </note>
          <note>
            Den sista reservationen, som handlar om marknadsföring av starköl,
            behöver jag inte kommentera eftersom Tanja Linderborg kommer att
            göra det.
          </note>
          <note>
            Det är trist när man kallar en motion "ölmotion".
          </note>
          <note>
            Det är lite larvigt. Det är också en konsumentpolitisk motion.
            Som konsument vill jag inte bli lurad vare sig jag köper spis
            eller öl. Det är väldigt lätt att med hjälp av formen på glaset
            lura konsumenter att tro att de får mera för pengarna än vad som
            verkligen är fallet. Jag yrkar avslag på reservationen.
          </note>
          <note>
            Fru talman! Jag yrkar alltså bifall till utskottets hemställan
            och avslag på samtliga reservationer. Det innefattar samtliga
            motionsyrkanden förutom det som gäller frågan om marknadsföring
            av öl.
          </note>
          <note type="speaker">
            Anf. 93 BERIT ADOLFSSON (m) replik:
          </note>
          <note>
            Fru talman! En fråga som Karin Olsson ställde till mig och någon
            mer var om vi bara vill prata för företagarna i Internethandeln.
            Det vill vi verkligen inte.
          </note>
          <note>
            Men vi vill komplettera den argumentation där man hela tiden
            bara tänker på den ena parten i en köpsituation.
          </note>
          <note>
            Det kan få orimliga följder när affärer görs över
          </note>
          <note>
            Internet, som är globalt och gränslöst, att man har en ovillkorlig
            rätt att alltid hävda sin egen lag. Lagstiftaren har inte tagit
            hänsyn till detta. Risken är stor att om förslaget genomförs lägger
            det en hämsko på den europeiska handelsutvecklingen, och det finns
            stor risk för att hela Europa kommer efter i världen i den dynamiska
            och snabba utveckling som nu har startat med Internet.
          </note>
          <note>
            Det är av den anledningen som vi har en motion om att detta är
            viktigt för företagare - de är också människor. Men det ska naturligtvis
            finnas regler som gör att det inte råder oklarheter. Det är vi
            överens om.
          </note>
          <note>
            Vi är också överens om att konsumenterna ska vara starka. Skillnaden
            mellan oss är bara att jag anser att en människa måste lära sig
            att bli stark, i stället för att gömma sig bakom en stark organisation.
          </note>
          <note type="speaker">
            Anf. 94 KARIN OLSSON (s) replik:
          </note>
          <note>
            Fru talman! Varför, Berit Adolfsson, hämmas utvecklingen av Internethandeln
            i Europa om konsumenträttigheterna slås fast? Jag vill ha ett
            klart och tydligt svar på frågan.
          </note>
          <note type="speaker">
            Anf. 95 BERIT ADOLFSSON (m) replik:
          </note>
          <note>
            Fru talman! Jag kan tänka mig att en person som köper en sak
            i Japan t.ex. inte har möjlighet att sätta sig in i svensk lagstiftning.
            Det ska kunna gå att diskutera en lösning på annat sätt. Det har
            säkert inte föresvävat turister i Japan att de ska kunna hävda
            sin rätt hur som helst när de köper en sak i Japan. Jag tycker
            att det är viktigt att det finns möjligheter att diskutera vilken
            lag som ska gälla. Naturligtvis ska konsumenten inte bli lurad.
            Konsumenten kan möjligen veta vilken lag som gäller.
          </note>
          <note type="speaker">
            Anf. 96 KARIN OLSSON (s) replik:
          </note>
          <note>
            Fru talman! Berit Adolfsson tycker alltså att det är lättare
            för en konsument att ta reda på alla olika lagar som finns än
            vad det är för en näringsidkare att ta reda på vilka konsumentlagar
            som finns. Ska jag tolka Berit Adolfssons inlägg på det sättet?
          </note>
          <note type="speaker">
            Anf. 97 KJELL ELDENSJÖ (kd) replik:
          </note>
          <note>
            Fru talman! Den lagstiftning som nu finns om elektronisk handel
            tillkom långt innan denna handel blev så aktuell som den är nu.
          </note>
          <note>
            Näringsidkare kan lägga ut vad de har att sälja på
          </note>
          <note>
            Internet, vilket kan komma alla till del runtom i världen. Precis
            som Berit Adolfsson sade kan det för en mindre näringsidkare,
            och kanske även för en del större, vara svårt att hålla ordning
            på alla konsumentlagstiftningar. Det borde därför vara ganska
            rimligt att få möjlighet att på sin hemsida tala om vilket lands
            lagstiftning som gäller. Då skulle man inte behöva känna tveksamhet
            inför att sälja på detta sätt.
          </note>
          <note>
            För övrigt vill jag fråga om inte socialdemokraterna och majoritetsföreträdarena
            ser något problem med att näringsidkarna har svårigheter. Visst,
            konsumenterna kan få ett större utbud om det finns angivet vilken
            konsumentlagstiftning som gäller. Men även det omvända gäller
            ju, att det kan finnas svårigheter för näringsidkarna.
          </note>
          <note>
            Jag vill också ställa en fråga om detta med starkölen. Vad är
            det egentligen som ligger bakom motionen och tillkännagivandet?
            Det är ju ganska ovanligt med ett tillkännagivande. Därför måste
            det finnas starka skäl bakom detta. Har det varit en anstormning
            av folk som har klagat på att de inte vet hur stor eller liten
            en stor starköl är? Det vore ganska bra att få ett skäl för tillkännagivandet.
          </note>
          <note type="speaker">
            Anf. 98 KARIN OLSSON (s) replik:
          </note>
          <note>
            Fru talman! När det gäller frågan om vilket lands lag som ska
            gälla tycker jag att det är alldeles självklart att vi inte ska
            kunna avtala bort de konsumenträttigheter som vi har, och det
            är också meningen med den regel som gäller nu. Om konsumenternas
            rättigheter ska kunna förhandlas bort riskerar vi att få sämre
            varor saluförda via Internethandeln. Det kan väl ändå inte var
            meningen att vi ska acceptera det.
          </note>
          <note>
            Det problem som vi har med Internethandeln är att många i dag
            känner sig väldigt osäkra på om de ska våga använda sig av Internethandel.
            Jag kan tänka mig att detta är mer hämmande än vad det är för
            en näringsidkare som inte vågar bjuda ut sina varor därför att
            det är möjligt att den konsumentlagstiftning som gäller i köparens
            land är strängare, dvs. att det ställs högre krav på varan eller
            tjänsten. Skulle det vara så, tror jag i och för sig att det är
            gott och väl, för dåliga varor som säljs via Internet är inget
            önskvärt.
          </note>
          <note>
            Som sagt var, om vi ska kunna uppmuntra Internethandeln måste
            vi också se till att vi får en konsumentlagstiftning som människor
            verkligen vågar lita på.
          </note>
          <note>
            Kjell Eldensjö tog upp att det ska vara en klar definition av
            vad en stor starköl är. Bakgrunden till motionen kan Kjell Eldensjö
            fråga motionären om.
          </note>
          <note>
            Detta är en bransch där det så uppenbart pågår en väldig massa
            fusk. Går det att komma åt detta, så tycker jag att vi ska göra
            det. Det är en konsumentfråga så god som någon.
          </note>
          <note type="speaker">
            Anf. 99 KJELL ELDENSJÖ (kd) replik:
          </note>
          <note>
            Fru talman! Enligt det förslag om elektronisk handel som vi vill
            att regeringen ska arbeta för inom
          </note>
          <note>
            EU ska konsumenten överallt ha rätt att hävda sitt lands konsumentlag
            om en näringsidkare på sin hemsida utelämnar vilken konsumentlag
            som gäller. Vi tycker att möjligheten borde finnas att tala om
            att det är just det egna hemlandets konsumentlag som gäller.
          </note>
          <note>
            När det gäller frågan om en stor starköl ser jag lite grann en
            fara i om det är en ny princip att lagutskottet ska ta upp sådana
            frågor för tillkännagivande. Vi talar alltså om en stor starköl
            som innehåller ett visst antal centiliter. Det kan finnas många
            sådana här saker ute i samhället som man skulle kunna vilja definiera
            och då blir det en lagutskottsfråga.
          </note>
          <note type="speaker">
            Anf. 100 KARIN OLSSON (s) replik:
          </note>
          <note>
            Fru talman! När det gäller de regler som ska gälla för distanshandeln
            har Kjell Eldensjö och jag uppenbarligen inte samma uppfattning,
            vilket har framgått.
          </note>
          <note>
            Dessa frågor finns naturligtvis med och diskuteras i kommittén.
          </note>
          <note>
            Javisst, det kan hända att det finns fler frågor, typ den om
            stor starköl, men i andra länder går det att tala om precis hur
            mycket en viss mängd är. Varför skulle det då inte gå att göra
            det i Sverige? Det förstår jag inte riktigt. Det är ett område
            där det pågår väldigt mycket fusk, och fusk ska vi beivra, tycker
            jag.
          </note>
          <note type="speaker">
            Anf. 101 VIVIANN GERDIN (c) replik:
          </note>
          <note>
            Fru talman! Jag vill bara lämna några argument med anledning
            av att jag har reserverat mig när det gäller lokal konsumentverksamhet.
          </note>
          <note>
            Centern står ju bakom det konsumentpolitiska programmet sedan
            1995, som jag tycker är ett mycket bra program. Men ingenting
            är ju så bra att det inte går att göra bättre. Det som har hänt
            sedan 1995 gör att det är än mer angeläget att ha konsumentvägledningen
            tillgängligare än vad den är i dag och att också rikta den till
            de svaga grupperna.
          </note>
          <note>
            När det gäller reservation 6, om kreditprövning, har vi sett
            hur utvecklingen har varit i takt med att människor har fått sämre
            ekonomi, så här släpar vi efter. Det är ju hjälp till självhjälp
            att i ett förebyggande syfte försöka få in att det ska göras en
            kreditprövning vid samtliga låneansökningar.
          </note>
          <note type="speaker">
            Anf. 102 KARIN OLSSON (s) replik:
          </note>
          <note>
            Fru talman! Vi ligger i så fall lite före i förhållande till
            om vi skulle ha bifallit Viviann Gerdins krav i dag, eftersom
            detta arbete pågår för fullt. Det ska vara klart i slutet av mars.
            Vi utreder frågan, och jag lovar att den bevakas från många olika
            håll.
          </note>
          <note type="speaker">
            Anf. 103 VIVIANN GERDIN (c) replik:
          </note>
          <note>
            Fru talman! Jag får tacka för det.
          </note>
          <note type="speaker">
            Anf. 104 TANJA LINDERBORG (v):
          </note>
          <note>
            Fru talman! Jag ska inte uppta kammarens tid med att kommentera
            samtliga reservationer, för det har
          </note>
          <note>
            Karin Olsson på ett, som vanligt, mycket föredömligt sätt redan
            gjort.
          </note>
          <note>
            Jag kan i alla fall konstatera att Berit Adolfsson inte har förstått
            eller inte vill förstå att den fria rörligheten av varor och tjänster
            kräver ett starkt konsumentskydd.
          </note>
          <note>
            Berit Adolfsson tycker tydligen att man enbart ska förlita sig
            på marknadskrafterna och frivilliga organisationer - under förutsättning
            att organisationerna inte har någon som helst koppling till arbetarrörelsen.
          </note>
          <note>
            Jag anmälde mig till den här debatten egentligen mest för att
            tacka utskottsmajoriteten, alltså Socialdemokraterna, Folkpartiet
            och Centerpartiet, för det stöd som jag har fått för min motion
            om standardregler för stor stark. Nu säger Berit Adolfsson att
            det här är ett hån mot det demokratiska systemet. Jag får naturligtvis
            ha respekt för att Berit Adolfsson, som företräder ett konservativt
            parti, har svårt att tänka nytt och därför inte har förstått innebörden
            i den här motionen.
          </note>
          <note>
            Sedan har Berit Adolfsson också talat med sina goda vänner, och
            de har fått ett gott skratt. Vi vet alla att ett gott skratt förlänger
            livet, så jag uppskattar att min motion har bidragit till att
            förlänga livet på Berit
          </note>
          <note>
            Adolfssons vänner.
          </note>
          <note>
            Berit Adolfsson säger också att det här kan vara en gratifikation
            för gott uppförande. Då vill jag bara säga som en kommentar att
            det tycker jag är ett häpnadsväckande påstående.
          </note>
          <note>
            Jag kan säga något om bakgrunden till min motion. Kjell Eldensjö
            har frågat mig varför en sådan här motion om standardregler på
            en stor stark har väckts.
          </note>
          <note>
            Är det ett stort tryck på det här? Jag har upptäckt ett fenomen.
            Var jag än går någonstans, var jag än befinner mig i landet, på
            så gott som varenda ort och på alla restauranger och pubar så
            finns det skyltar med stor stark. Ett annat nytt fenomen är alla
            de ölfestivaler som finns i vartenda samhälle och som pågår under
            några dagar, eller flera dagar, sommartid.
          </note>
          <note>
            Det är alltså så att stor stark har blivit ett begrepp.
          </note>
          <note>
            Numera är det också en lockvara. Men handen på hjärtat alla här
            i kammaren: Vet ni hur många centiliter en stor stark egentligen
            innehåller?
          </note>
          <note>
            Enligt en av kvällstidningarna kan det variera mellan 37 och
            51 centiliter. Det gäller i alla fall
          </note>
          <note>
            Stockholm, där de hade undersökt saken. Det är en väldigt stor
            spännvidd. Därför menar jag att det kan vara ett fullt rimligt
            krav att jag som konsument redan på förhand vet vad det är jag
            betalar för.
          </note>
          <note>
            Det är så som Karin Olsson har sagt här att det förekommer oerhört
            mycket fusk i den här branschen.
          </note>
          <note>
            Vi vet alla att det har förekommit, och fortfarande förekommer
            på i alla fall mindre seriösa ställen att man serverar kunden
            en liten svag i stället för en stor stark. Ett sådant lurendrejeri
            är naturligtvis inte tillåtet, för enligt svenska skatteregler
            ska en starköl innehålla minst 4,5 % alkohol. Där finns det alltså
            ett regelsystem.
          </note>
          <note>
            Däremot kan "stor" uppenbarligen betyda hur stor eller liten
            som helst. Beteckningen "stor" är ju en subjektiv upplevelse.
            För att ölen ska vara stor måste man relatera detta till något.
            Man kan väl relatera det till en 33-centiliters burk eller flaska
            eller till en 45-
          </note>
          <note>
            centiliters burk. Jag vet inte, men beteckningen "stor"
          </note>
          <note>
            måste alltså relateras till något.
          </note>
          <note>
            Sedan är det så att när man är i England och beställer en pint
            så vet man att man får 56 centiliter, varken mer eller mindre.
            En pint är ju ett mått, till skillnad från en stor stark, som
            inte är ett mått. Men i
          </note>
          <note>
            England vet man i alla fall vad man får för pengarna.
          </note>
          <note>
            Avslutningsvis kan jag säga till Kjell Eldensjö att jag faktiskt
            har fått positiva reaktioner från enskilda krögare. Jag har också
            fått positiva reaktioner från allmänheten. Nu återstår det att
            se om det går att införa standardregler och hur dessa i så fall
            skulle kunna se ut. Där är det självklar att branschen måste vara
            involverad. Allt annat vore uteslutet som jag ser det.
          </note>
          <note>
            Till sist vill jag yrka bifall till hemställan i lagutskottets
            betänkande i dess helhet.
          </note>
          <note type="speaker">
            Anf. 105 BERIT ADOLFSSON (m) replik:
          </note>
          <note>
            Fru talman! Jag vill tacka Tanja Linderborg för möjligheten att
            roa mina vänner. Det var inte så illa menat. Om Tanja Linderborg
            blev sårad ber jag om ursäkt.
          </note>
          <note>
            Jag vet inte om man är så osäker när man dricker öl. Är man osäker
            kan man begära en flaska. Då vet man hur starkt och hur stort
            det är. Jag vet inte om det går att mäta på plats, men om man
            får ett för stort glas med för lite i tycker jag gott att man
            kan säga till.
          </note>
          <note>
            Det är det jag tänker på när man är en stark konsument. Man ska
            våga säga detta även på en bullrig pub.
          </note>
          <note>
            Ett glas vatten är inte heller definierat. Det är inte så ofta
            som man dricker vatten på en pub, men man kanske skulle skriva
            en likadan motion om detta. När det gäller pint så kan det ju
            finnas möjlighet att också här sälja detta mått. Är man inte nöjd
            med det som serveras på restaurangen kanske man kan få dem att
            ändra sig genom att tala om att man egentligen vill veta hur många
            centiliter vätska det är och hur starkt det är.
          </note>
          <note>
            På så vis finns det både regler i lagstiftningen och möjligheter
            att kräva rätt i en köpsituation för kunden.
          </note>
          <note type="speaker">
            Anf. 106 TANJA LINDERBORG (v) replik:
          </note>
          <note>
            Fru talman! Nej, Berit Adolfsson, jag är inte ett dugg sårad.
            Jag är väldigt smickrad över att jag har kunnat roa Berit Adolfssons
            vänner. Sårad är jag definitivt inte.
          </note>
          <note>
            Jag måste naturligtvis ha respekt för dem som inte har stått
            bakom det här tillkännagivandet. Frågan är ju alldeles ny. Ni
            har förmodligen inte tänkt igenom det här. Då har ni lite svårt
            att ta till er det meddetsamma. Men faktum är ju att en stor stark
            är ett nytt begrepp som har kommit in i svensk restaurangbransch.
          </note>
          <note>
            Berit Adolfsson nämnde att om det är så att man får för lite
            i ett stort glas kan man säga till. Problemet som jag ser det
            är att om jag beställer en stor stark kan glaset vara i princip
            hur litet som helst, men det betecknas ändå som en stor stark.
            Det kunde ändå finnas ett visst värde i att man såg över om det
            går att införa standardregler. Det är väl jättebra också om det
            kommer utländska turister. Då vet de vad en stor stark innehåller.
            Man vet vad man får för pengarna.
          </note>
          <note>
            Jag undrar ju om Berit Adolfsson också tycker att det olämpligt
            att man t.ex. på tandkrämstuberna deklarerar innehållet. På min
            tandkrämstub står det 45
          </note>
          <note>
            milliliter. Det är för att jag ska kunna veta vad jag betalar
            för, alltså innehållet relaterat till priset.
          </note>
          <note type="speaker">
            Anf. 107 BERIT ADOLFSSON (m) replik:
          </note>
          <note>
            Fru talman! Min kritik gäller inte så mycket just det här samhällsproblemet.
            Jag menar att det här ska man kunna sköta inom branscherna. Tanja
            Linderborg sade själv att många är inne på det. Naturligtvis ska
            man inte uppmuntra olagligheter, det håller jag förstås med om.
          </note>
          <note>
            När det gäller tandkrämstuber är det ju i köpsituationen som
            man tittar. Det håller jag med om. Men som sagt, att tandkrämstuber
            ska föras upp till riksdagens bedömande tycker jag inte heller
            är särskilt bra.
          </note>
          <note>
            Där kan man prata med producenter och affärsidkare så att man
            får det vad man vill ha. Det tycker jag att man skulle kunna göra
            i det här fallet också.
          </note>
          <note type="speaker">
            Anf. 108 TANJA LINDERBORG (v) replik:
          </note>
          <note>
            Fru talman! Ja, nu råkade jag leda in det här på tandkräm. Det
            är ju sådant som riksdagen redan har bestämt. Vi har ju fattat
            ett beslut om att man ska innehållsdeklarera varorna på förpackningarna.
          </note>
          <note>
            Det är i alla fall roligt att Berit Adolfsson delar min uppfattning
            om att allt fusk ska beivras. Tyvärr är det ju så i restaurangbranschen
            att det förekommer alldeles för mycket fusk. Men det är bra att
            vi då har något att kämpa för gemensamt.
          </note>
          <note type="speaker">
            Anf. 109 KJELL ELDENSJÖ (kd) replik:
          </note>
          <note>
            Fru talman! Tanja Linderborg har ju sagt här att hon har sett
            den här problematiken på många ställen.
          </note>
          <note>
            Själv är jag nykterist, så jag har inte sett den så väldigt mycket.
            Det jag har funderat på i det här är var gränsdragningen går mellan
            vad lagutskottet ska ta upp och besluta om och branschernas ansvar.
          </note>
          <note>
            Ta detta med ett glas. Vad är t.ex. ett glas om man ska börja
            definiera det också. Vi kan ta ett banalt exempel, som kanske
            går lite väl långt och som kanske är på banannivå om man ser till
            de här Europafrågorna. Häromdagen gick jag in i en butik, och
            där stod det: Tre bananer för 10 kr. Jag tittade på dessa bananer.
            Det stod ingen vikt på dem. Jag tittade på dem. Jag tyckte att
            det var ett skäligt pris med 10 kr för de stora bananerna. Men
            bananer har olika storlekar.
          </note>
          <note>
            Nu drar jag det här till den yttersta gränsen, men det är detta
            jag menar: Någonstans finns det en gräns för vad lagutskottet
            bör hantera.
          </note>
          <note type="speaker">
            Anf. 110 TANJA LINDERBORG (v) replik:
          </note>
          <note>
            Fru talman! Det är klart att det finns en gräns.
          </note>
          <note>
            Men nu är det så att vi är en lagstiftande församling, och det
            är då riksdagen som avgör om vi ska ha några regler eller inte.
            Så enkelt tycker jag att det är.
          </note>
          <note>
            Häromveckan tog jag fram en gammal kokbok därför att jag skulle
            göra en sockerkaka. Då stod det att jag skulle använda två koppar
            socker. Då funderade jag på hur mycket en kopp är. Men jag har
            inte för avsikt att väcka en motion om att man ska reglera hur
            stor en kopp ska vara. I fråga om det kan Kjell Eldensjö vara
            fullständigt lugn.
          </note>
          <note>
            Sedan tycker jag att det som Kjell Eldensjö har varit utsatt
            för är ett oskick, nämligen att tre bananer kostar 10 kr. Enligt
            min uppfattning är det kilopris som ska anges. Det är ju olika
            storlekar på bananer också. Men det är ändå roligt att det blir
            en debatt om de konsumentpolitiska frågorna även om jag naturligtvis
            inser att standardregler för stor stark inte kanske är den absolut
            viktigaste konsumentpolitiska frågan. Men jag tycker trots allt
            att den har en viss dignitet, eftersom det är ett helt nytt begrepp
            som har tillkommit. Det är ungefär som Internethandeln som nyligen
            diskuterades.
          </note>
          <note type="speaker">
            Anf. 111 YVONNE RUWAIDA (mp):
          </note>
          <note>
            Fru talman! Jag får börja med att fortsätta denna öldiskussion.
            Jag har för mig att när det gäller bananer och när det gäller
            frukt och grönsaker generellt måste man ange kilopris. Därmed
            kan konsumenten ha en vägledning och göra en jämförelse och agera
            som en medveten konsument. När det gäller öl så är det inte så
            att man vet vad en stor stark innehåller.
          </note>
          <note>
            Man har inget literpris som man kan jämföra med.
          </note>
          <note>
            Därför får konsumenten inte samma information.
          </note>
          <note>
            Branschen har haft tid på sig att ta upp den här frågan och göra
            någonting av den men har inte gjort det. Jag tycker därför att
            lagutskottet kan fatta beslut som gör att man underlättar för
            konsumenten att fatta medvetna beslut.
          </note>
          <note>
            Det som jag tänkte ta upp handlar lite grann om konsumenter och
            medvetna beslut utifrån ett miljöperspektiv. De konsumtionsmönster
            som vi har i dag är inte hållbara ur miljösynpunkt. Vi konsumerar
            i dag i Sverige alldeles för mycket, och vi förstör miljön alldeles
            för mycket. Tio jordklot till är vad som skulle behövas om alla
            människor i världen skulle leva som vi gör i Sverige och skulle
            konsumera som vi gör i Sverige. Då skulle det krävas tio jordklot
            till om vi skulle leva ekologiskt hållbart.
          </note>
          <note>
            En halv miljard människor kan långsiktigt leva på den materiella
            nivå som vi svenskar i dag betraktar som en mänsklig rättighet,
            den materiella nivå som man också gärna vill höja ytterligare.
          </note>
          <note>
            Vi kan på olika sätt påverka att konsumtionen minskar energiförbrukningen,
            att resursförbrukningen minskar, att vi inte har kemikalier i
            som förstör vår hälsa eller som bidrar ytterligare till miljöförstöring.
          </note>
          <note>
            Jorden, mänskligheten, växthusskiktet, jordarna och haven som
            är grunden för mänsklig överlevnad tål nämligen inte mer. Vi har
            i dag klimatförändringar som bidrar till ett klimat där vi får
            fler stormar och orkaner, ett mer extremt klimat som påverkar
            människan på grund av att vi har höjt temperaturen på vår jord.
            Och detta är inte hållbart. Det kommer att kosta mänskligheten
            väldigt mycket, i liv men också i en hotad framtid. Och det leder
            redan i dag till att det finns krig som beror på kampen om naturresurser,
            kampen om rent vatten och kampen om jordbruksmark så att man kan
            försörja sig.
          </note>
          <note>
            Fattigdomen i världen har allt oftare sin rot i miljöförstöring,
            i utarmade matjordar, i skövlade skogar och i fiskevatten som
            har mindre fisk. Miljöhoten växer i världen, och de spär på fattigdomen
            ytterligare, och det är en ond spiral. Samtidigt konsumerar ungefär
            1,2 miljarder människor, vi i Sverige, andra européer, nordamerikaner,
            japaner och en växande medelklass i utvecklingsländerna, på ett
            sätt som inte är ekologiskt hållbart och som inte heller är socialt
            rättvist eller solidariskt i världen.
          </note>
          <note>
            Vi måste ändra på våra konsumtionsmönster här i
          </note>
          <note>
            Sverige. Det finns olika sätt att jobba med detta. Bl.a.
          </note>
          <note>
            handlar det om att man som konsument kan vara medveten och agera
            medvetet i sina val, att man kan köpa produkter för vilka man
            vet att det krävs en lägre energiförbrukning och för vilka man
            vet att det inte har använts kemikalier i jordbruket. Det handlar
            om att man som konsument kan få information om den miljöförstöring
            som produkter har bidragit till och därmed kan välja produkter
            som är miljövänligare.
          </note>
          <note>
            I detta sammanhang finns det fortfarande väldigt mycket att göra
            för att ge konsumenterna möjligheten att göra detta medvetna val.
            Vi har i dag inte tillräckligt med information om de varor som
            vi köper. Men konsumentpolitik är också ekonomisk politik. Konsumentpolitik
            är också skattepolitik. När t.ex. Socialdemokraterna, Vänsterpartiet
            och Miljöpartiet i enlighet med Miljöpartiets krav har höjt en
            del miljöskatter bidrar det till mer ekologiska konsumtionsmönster.
          </note>
          <note>
            När vi höjer skatten på hushållsel bidrar vi till att människor
            spar el. I dag skulle vi i Sverige bara genom att spara och genom
            att använda energisnåla lampor, genom att inte sätta soffan framför
            elementet och genom att damma bakom kylskåpet kunna spara
          </note>
          <note>
            40 % av den energi som hushållen förbrukar, och vi skulle kunna
            göra en jätteinsats. Men för detta behöver vi både kunskap och
            ekonomiska styrmedel. Därför är det av vikt att vi ser att konsumentpolitik
            hänger ihop med den ekonomiska politiken, att vi gör det mer lönsamt
            att leva miljövänligt och att vi gör det mindre lönsamt att vara
            miljöbov. Detta är något som är oerhört viktigt. Vi anser att
            målen för konsumentpolitiken i dag inte är tillräckligt tydliga
            och inte tar upp miljöfrågorna på det sätt som vi skulle vilja
            eller tar upp frågan om det solidariska rättviseperspektivet i
            världen.
          </note>
          <note>
            Sedan vill jag också lite grann kommentera det svenska arbetet
            med konsumentfrågor i EU. Vi anser att miljöhänsynen och hälsohänsynen
            till konsumenterna måste sättas före hänsynen till den inre marknaden.
            I dag är det så absurt att miljöskydd eller hälsoskydd ses som
            ett handelshinder. Nu har vi i Sverige fått sänka våra krav på
            t.ex. livsmedel. Bl.a. är vi tvungna att i dag tillåta azo-färgämnen,
            som är cancerframkallande, i barnmat därför att man säger att
            det är ett handelshinder om Sverige skulle ställa krav på att
            azo-färgämnen inte ska tillåtas. Och det var efter en lång debatt
            i Sverige och efter gedigen forskning som man såg till att förbjuda
            t.ex. azofärgämnen i barnmat. Vi har ställt ganska höga krav när
            det gäller hälsohänsyn i Sverige, och vi har fått sänka våra krav
            därför att de krockar med synen på den inre marknaden och därför
            att det sägs att sådana krav är handelshinder.
          </note>
          <note>
            Vi anser att det är oerhört viktigt att man förändrar den synen,
            på EU-nivå men också internationellt, eftersom det också handlar
            om den syn som WTO har på dessa frågor. Det är oerhört viktigt
            att marknaden får ha ekologiska gränser och att man får ställa
            miljökrav och att man också får ställa vissa hälsokrav.
          </note>
          <note>
            Detta tycker vi att Sverige ska driva på EU-nivå. Det är bl.a.
            en fråga om hur miljögarantin ser ut på EU-
          </note>
          <note>
            nivå. I dag kan ett land ställa krav, men då måste man bevisa
            att just denna kemikalie, t.ex. azo-färgämnen i barnmat, är extra
            skadlig just för svenska barn. Och det måste Sverige bevisa. Men
            azo-färgämnen är skadliga för alla barn, i Sverige, i Italien,
            i Nordafrika. Det finns inget som säger att det är extra skadligt
            för svenska barn. På detta sätt är miljögarantin i dag konstruerad,
            och därför är den också värdelös. Vi anser att man måste förändra
            miljögarantin. Och detta är något som man från svensk sida bör
            driva på EU-
          </note>
          <note>
            nivå. Vi anser också att vi måste se till att märkningssystemen
            på EU-nivå inte urholkar de nationella märkningssystemen.
          </note>
          <note>
            Vi har två väldigt framgångsrika märkningssystem i Sverige. Naturskyddsföreningens
            system och
          </note>
          <note>
            Krav är väldigt bra och effektiva medel. Men på EU-
          </note>
          <note>
            nivå vill man gärna ha en harmonisering i synen på de här märkningssystemen.
            Det finns krafter som driver mot det. Vi tycker att det är oerhört
            angeläget att
          </note>
          <note>
            Sverige är tydligt om att man måste få tillåta nationella märkningssystem
            och att de inte ska avskaffas till förmån för märkningssystem
            på EU-nivå.
          </note>
          <note>
            Det är mycket som skulle kunna sägas i de här frågorna men jag
            avslutar med att yrka bifall vad gäller det svenska arbetet med
            konsumentfrågor inom
          </note>
          <note>
            EU och vår syn där. Det gäller alltså L714, yrkande 4.
          </note>
          <note>
            Anledningen till att jag här i plenum yrkar bifall till en motion
            är att vi i Miljöpartiet inte är representerade i lagutskottet.
          </note>
          <note type="speaker">
            Anf. 112 KARIN OLSSON (s):
          </note>
          <note>
            Fru talman! De frågor som Sverige driver i EU
          </note>
          <note>
            överensstämmer ganska väl med det som Yvonne
          </note>
          <note>
            Ruwaida har tagit upp i sitt inlägg här. Men om det är många
            länder som ska komma överens måste man ju också vara överens om
            att de regler som Sverige driver är de regler som man vill ställa
            upp på. Vi kan aldrig tvinga. Däremot pågår det, och det vet säkert
          </note>
          <note>
            Yvonne Ruwaida, ett oerhört energiskt arbete för att komma längre
            när det gäller miljömärkning och innehållsförteckning och när
            det gäller att blanda i t.ex.
          </note>
          <note>
            azo-färgämnen i livsmedel. Vi behöver alltså jobba vidare.
          </note>
          <note>
            I fråga om Sveriges roll i EU har Sverige faktiskt drivit konsumentpolitiken
            och vunnit framgångar, vilket vi ska vara glada över. Ibland är
            det svårt nog att övertyga Sveriges befolkning - för att inte
            tala om hur det blir om ytterligare några länders befolkning,
            ibland mot deras egen vilja, ska övertygas. Jag tycker att vi
            gemensamt ska vara överens om att driva på så att regeringen har
            det mandatet. Att regeringen tar det mandatet vet jag.
          </note>
          <note type="speaker">
            Anf. 113 YVONNE RUWAIDA (mp):
          </note>
          <note>
            Fru talman! När det gäller hur Sverige driver konsumentfrågor
            på EU-nivå driver man inte, såvitt jag vet, frågan om att förändra
            miljögarantin. Det tycker jag är väldigt synd därför att det är
            en väldigt central fråga. Åtminstone vi i Miljöpartiet tycker
            att Sverige bör ha detta högt prioriterat, speciellt nu inför
            den tid då Sverige ska vara ordförande i EU.
          </note>
          <note>
            I frågan om märkning hoppas jag verkligen att
          </note>
          <note>
            Sverige driver kravet på att olika länder ska få ha kvar och
            försvara de nationella märkningssystemen.
          </note>
          <note>
            Egentligen behöver man inte komma överens med andra länder om
            en Kravmärkning i Sverige. Vi vill ju inte att den Kravmärkningen
            ska finnas i andra länder, så egentligen handlar det om att hävda
            rätten att ha en viss märkning.
          </note>
          <note>
            Därför finns det åsikter på EU-nivå, t.ex. från kommissionens
            och från vissa medlemsländers sida, om att avskaffa nationella
            märkningssystem. Man tycker att det är konkurrenssnedvridande
            för producenter från andra länder att det finns en märkning i
            ett visst land. Det ställer höga krav. Det kan ju vara en fördel
            för de producenter som når upp till de här kraven oh det tycker
            man kan vara ett handelshinder -
          </note>
          <note>
            det finns de som har den inställningen.
          </note>
          <note>
            Tidigt, i början av EU-medlemskapet, tyckte jag att regeringen
            inte tog upp frågan men det har man gjort på senare tid. Det är
            jag väldigt glad över. Jag vill dock bara betona att jag tror
            att man kan vara mer progressiv i de här frågorna än jag tycker
            att Sverige har varit. Frågor om miljögarantin och rätten att
            ställa högre krav är något som Leif Pagrotsky som handelsminister
            inte har drivit. Däremot pratar miljöministern om detta. Men det
            är inte på miljöministermöten som detta avgörs, utan det är på
            handelsministermötena som detta avgörs. I praktiken har man alltså
            inte drivit den här frågan.
          </note>
          <note type="speaker">
            Anf. 114 KARIN OLSSON (s):
          </note>
          <note>
            Fru talman! När det gäller miljömärkningen är
          </note>
          <note>
            Sveriges officiella linje att driva att vi får behålla våra nationella
            miljömärkningssystem. Den linjen har vunnit framgång. Det är därför
            som vi kan ha kvar våra miljömärkningssystem och inte måste ha
            bara
          </note>
          <note>
            EU-blomman. Det här är ett område där vi har vunnit framgång;
            jag glömde att säga det i förra repliken.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 15 §.)
          </note>
          <note>
            14 § Vissa ersättningsrättsliga frågor
          </note>
          <note>
            Föredrogs lagutskottets betänkande 1999/2000:LU6
          </note>
          <note>
            Vissa ersättningsrättsliga frågor.
          </note>
          <note type="speaker">
            Anf. 115 BERIT ADOLFSSON (m):
          </note>
          <note>
            Fru talman! Betänkande LU6 handlar om vissa ersättningsfrågor
            och behandlar 15 motionsyrkanden från den allmänna motionstiden.
            Utskottet har avstyrkt samtliga motioner.
          </note>
          <note>
            När det gäller de motioner som sålunda avstyrkts har vi moderater
            yrkat bifall till våra egna. Det gäller ändrade regler för ersättning
            för kränkning, skadestånd till efterlevande, förbättrade möjligheter
            till ersättning för ren förmögenhetsskada och införandet av regressrätt
            för utgiven sjuklön.
          </note>
          <note>
            I motion Ju911 kräver vi moderater förändrade ersättningsregler
            för kränkning. Denna motion kom till på grund av en dom i Högsta
            domstolen som upprörde inte bara moderater utan också en stor
            del av svenska folket. Där ansåg HD att en polis i tjänsten måste
            vara beredd att tåla ett visst mått av kränkning och även ha en
            större mental beredskap för det än andra.
          </note>
          <note>
            Enligt vår uppfattning är det inte rimligt att en polis ska kunna
            spottas på i tjänsten. Poliserna har ofta en så utsatt position
            och ett så hårt mentalt tryck att man måste skydda dem från en
            sådan kränkning. I
          </note>
          <note>
            konfrontation med poliser skyr vissa människor inga medel. Den
            skymf som poliser utsätts för med gester och åthävor är ägnad
            att få poliserna att komma i mental obalans. Polisen har en tuff
            uppgift ändå, utan att det ska vara tillåtet att kränka vederbörande
            genom en så kränkande behandling som att bli spottad i ansiktet.
          </note>
          <note>
            Såväl vi moderater som kristdemokrater och centerpartister i
            utskottet menar att det är av stor vikt att det i samhället aldrig
            kan anses som acceptabelt att en polis i tjänst ska behöva bli
            utsatt för våld eller ofredande.
          </note>
          <note>
            Vad gäller skadestånd till efterlevande, motion
          </note>
          <note>
            Ju723, mom. 6, anser vi att ett brottsoffer ska ha skadestånd
            om brottsoffret kränkts. Kränkningsersättning utgör brottslingens
            sonande av sitt brott gentemot brottsoffret. Ersättningen är emellertid,
            liksom ersättning för sveda och värk, ett ideellt skadestånd.
            Ett sådant utgår inte om offret dör av den kränkande behandling
            som det utsätts för.
          </note>
          <note>
            På detta sätt får förövaren, menar vi, en bonus om offret dödas;
            detta i förhållande till om han skonar offrets liv. Det är en
            absurd effekt av lagstiftningen.
          </note>
          <note>
            Gärningsmannen ådöms ett lägre skadestånd om han tar livet av
            sitt offer än om livet räddas så länge att offret självt kan hinna
            kräva skadestånd. Detta tycker vi, som sagt, är fel.
          </note>
          <note>
            Den kommitté som arbetade med ideell skada ansåg inte att skadestånd
            för kränkning bör införas för efterlevande till den som dödats
            genom brottslig handling. Då kan man kanske dra sig till minnes
            att en husse eller matte i höstas fick skadestånd därför att någon
            hade haft ihjäl vederbörandes hund. Man kan undra om det är viktigare
            med hundar än med människor.
          </note>
          <note>
            Jag förstår inte att majoriteten är så kallsinnig till detta
            krav. Hur tänker socialdemokrater, vänsterpartister och miljöpartister?
            Det skulle vara intressant att höra. De säger sig ju värna om
            svaga människor. Jag kan inte tänka mig en svagare människa än
            den som genom grova brott blir kränkt till frihet, frid och ära
            och som dessutom dör. Anhöriga kan också bli väldigt kränkta av
            den behandling som deras nära och kära utsatts för.
          </note>
          <note>
            Vi moderater i utskottet anser att utskottet borde uppdra åt
            regeringen att se över reglerna. Det handlar om att ett dödsbo
            i förekommande fall skulle kunna överta den avlidnes ersättningsanspråk
            när det gäller kränkning.
          </note>
          <note>
            I motion Ju723 kräver vi ersättning för ren förmögenhetsskada
            vid ekonomiska brott. Ett offer för ekonomisk brottslighet kan
            inte vända sig till
          </note>
          <note>
            Brottsoffermyndigheten för att få ersättning enligt brottsskadelagen.
            Ersättning för ren förmögenhetsskada utgår nämligen endast i undantagsfall.
          </note>
          <note>
            Ytterligare en komplikation inträder för brottsoffer som har
            skadeståndsanspråk om vederbörande är från ett annat land och
            blir utvisad. Om utvisningen därefter verkställs saknar kronofogdemyndigheten
            möjlighet att verkställa utmätning.
          </note>
          <note>
            En stor del av brottsligheten i Sverige utförs av människor från
            andra länder och de blir sedan utvisade. Att bli utsatt för en
            sådant brott kan äventyra den skadelidandes möjligheter att försörja
            sig och sin familj. Därför anser vi att regeringen skyndsamt borde
            komma till riksdagen med ett förslag om stärkt skadeståndsskydd
            för offer vid ekonomisk brottslighet.
          </note>
          <note>
            Under mom. 9 behandlas vår motion Ju911, som handlar om regressrätt
            för utgiven sjuklön. Vi anser att arbetsgivare i vissa fall borde
            ha en möjlighet att få tillbaka den sjuklön som de tvingas att
            betala ut till en medarbetare som blivit sjukskriven till följd
            av att en annan person uppsåtligen har skadat honom eller henne.
            En sådan regressrätt kan ställas till försäkringskassan eller
            trafikförsäkringen.
          </note>
          <note>
            När de första 14 dagarnas sjukskrivning ska betalas av arbetsgivaren
            straffas inte bara förövaren, utan ett ekonomiskt straff drabbar
            också offrets arbetsgivare. Detta anser vi moderater är otillständigt.
            En liten bilverkstad, ett konsultföretag eller en underleverantör
            som har små marginaler kan drabbas mycket hårt, kanske t.o.m.
            försättas i konkurs.
          </note>
          <note>
            Sådana konsekvenser av den lag som ålägger arbetsgivaren att
            tåla en ekonomisk skada i form av sjuklön för sina medarbetare
            hade nog inte förutsatts av lagstiftaren. Därför vill vi moderater
            att regeringen kommer med förslag som bidrar till en sådan lagändring
            att arbetsgivaren har rätt att efter fällande dom för uppsåtlig
            skada av person utfå ersättning från försäkringskassan.
          </note>
          <note>
            Fru talman! Jag väljer att inte yrka bifall till alla våra reservationer,
            utan för tids vinnande yrkar jag bifall endast till vår reservation
            under mom. 5.
          </note>
          <note type="speaker">
            Anf. 116 TASSO STAFILIDIS (v):
          </note>
          <note>
            Fru talman! När det gäller betänkandet om de ersättningsrättsliga
            frågorna vill jag beröra två saker.
          </note>
          <note>
            Jag ska förklara det som i och för sig står väldigt tydligt i
            betänkandet om varför vi avstyrker förslaget om ersättning för
            kränkning som Berit Adolfsson tog upp. Framför allt ska jag uppehålla
            mig vid en fråga som har tagits upp flera gånger här i kammaren,
            och det gäller 24-timmarsregeln.
          </note>
          <note>
            Det handlar om en grundläggande mänsklig värdering, om rättssäkerheten
            i en demokrati. Det handlar om att den enskilda människans intressen
            måste gå före ett strikt ekonomiskt tänkande. Jag talar alltså
            om 24-timmarsregeln och de negativa konsekvenser som den för med
            sig för en enskild som blivit felaktigt frihetsberövad.
          </note>
          <note>
            Utskottsmajoriteten instämmer i den kritik som förs fram i Folkpartiets
            motion L603. Ändå tar man inte steget fullt ut och går med på
            det kravet. Här efterlyser jag moderaterna. Var har ni tagit vägen?
          </note>
          <note>
            Tidigare hade också ni samma synpunkt. Om ni har kommit fram
            till en annan uppfattning eller en insikt som gör att ni har ändrat
            ståndpunkt vore det bra om kammaren fick ta del av det. Det kan
            ju vara värdefull information som kan få oss andra att överväga
            ett annat ställningstagande, om nu moderaterna har kommit fram
            till något bra och konstruktivt.
          </note>
          <note>
            Fru talman! För mig känns det mycket märkligt att utskottets
            majoritet först instämmer i konsekvenserna för den enskilde men
            i samma andetag kommer till motsatt slutresultat. För Vänsterpartiet
            äger frågan om 24-timmarsregeln ett stort principiellt värde.
            För oss handlar det om att människan som individ är okränkbar
            och äger rätten till sin egen frihet, den rätt som slås fast i
            artikel 3 i FN:s allmänna förklaring om de mänskliga rättigheterna
            och i artikel 5 i Europakonventionen om mänskliga rättigheter.
          </note>
          <note>
            I betänkandet får vi ta del av motiveringarna till riksdagens
            beslut ända tillbaka till våren 1998. Det får mig att än en gång
            fundera över vad utskottsmajoriteten egentligen skulle vilja eller
            anser. Man tar upp exempel på icke önskvärda konsekvenser, men
            de finns inte. Man presenterar inte de icke önskvärda konsekvenserna.
            De områden där polisens ingripanden alltför ofta lyser med sin
            frånvaro får här stå som exempel på det stötande resultatet om
            slopandet av
          </note>
          <note>
            24-timmarsregeln skulle ha slopats.
          </note>
          <note>
            De exempel som tas upp är bl.a. polisingripanden i samband med
            mäns våld mot kvinnor i nära relationer och polisens insatser
            vid rasistiska demonstrationer. Det betänkande som lagutskottet
            avgav under våren 1998 tog upp dessa frågor. Det verkar som att
            polisen redan under många år har tillämpat återhållsamhet vid
            ingripanden i de nämnda fallen, trots att
          </note>
          <note>
            24-timmarsregeln inte slopats.
          </note>
          <note>
            Vidare kan man se att detta skulle innebära en betydande belastning
            på de ersättningsprövande myndigheterna. Men om jag spetsar till
            det skulle min tolkning kunna vara att utskottsmajoriteten tycker
            att det är helt i sin ordning att det begås rättsövergrepp mot
            vissa människor utan att de har rätt till ersättning för den kränkning
            som de utsatts för.
          </note>
          <note>
            En annan fråga som har tagits upp är just kostnaderna för slopandet
            av 24-timmarsregeln. Här vill jag poängtera det som jag tidigare
            sade, att den enskilda människans intresse får inte värderas i
            kronor och ören. Penningpolitiken får inte gå före det strikt
            rättsliga. Människors fri- och rättigheter ska värnas.
          </note>
          <note>
            Fru talman! Med detta vill jag yrka bifall till reservation nr
            2 som vi har avgett tillsammans med
          </note>
          <note>
            Folkpartiet.
          </note>
          <note>
            Berit Adolfsson ställde en fråga om ersättning för kränkning.
            I betänkandet sägs det att regeringen håller på att ta fram ställningstaganden,
            och Justitiedepartementet håller för närvarande på att bereda
            frågan. Det vore konstigt om vi skulle föregripa frågan om ersättning
            för kränkning, i synnerhet som justitieministern har varit tydlig
            i ett frågesvar här i kammaren och talat om att hon tycker att
            den här frågan är viktigt. Det är anledningen till att Vänsterpartiet
            går på utskottets linje som innebär att man avstyrker den motionen.
          </note>
          <note>
            Fru talman! Jag tänker inte beröra frågan om patientskadelagen
            just nu, utan jag väntar till dess att
          </note>
          <note>
            Christina Nenes presenterat ställningstaganden. Hon återkommer
            också till det ställningstagande som utskottets majoritet har
            kommit fram till, men eftersom det inte föreligger någon majoritet
            i kammaren har vi gjort ett annat yrkande. Men det återkommer
            jag till senare, efter Christina Nenes anförande.
          </note>
          <note type="speaker">
            Anf. 117 BERIT ADOLFSSON (m) replik:
          </note>
          <note>
            Fru talman! Jag vill ställa frågan till Tasso Stafilidis: Varför
            blev ställningstagandet så annorlunda just när det gäller vår
            motion om kränkning i förhållande till den diskussion som vi hade
            tidigare i dag om homosexuellas rätt till adoption, en fråga som
            också ligger nedgrävd i en utredning, vilket inte föranledde någon
            tystnad från Tasso Stafilidis?
          </note>
          <note>
            Som svar på den fråga som jag fick kan jag säga att vi har vissa
            svårigheter att gå med på det förslaget.
          </note>
          <note>
            Vi har vidgat cirkeln och diskuterat detta i moderaternas grupp,
            och vi har kommit fram till att det under vissa omständigheter
            kan vara bra att det finns en 24-
          </note>
          <note>
            timmarsregel.
          </note>
          <note type="speaker">
            Anf. 118 TASSO STAFILIDIS (v) replik:
          </note>
          <note>
            Fru talman! Som svar på Berit Adolfssons fråga kan jag bara konstatera
            att vi helt enkelt inte vill föregripa det arbete som försiggår
            på departementet. Vi ser fram emot att få ett förslag och att
            det kommer en lagrådsremiss om hur det ska se ut. Vi ser frågan
            om kränkning som väldigt viktig. Vi har inte tagit ställning i
            frågan i sig. Vi vill se på de konkreta förslagen som kommer från
            den beredning som pågår.
          </note>
          <note type="speaker">
            Anf. 119 BERIT ADOLFSSON (m) replik:
          </note>
          <note>
            Fru talman! Under dagen har det krävts svar på väldigt stora
            frågor som det pågår utredning om. Jag kanske kan drista mig att
            fråga om inte ett ställningstagande till vår motion nu kunde redovisas
            från Tasso
          </note>
          <note>
            Stafilidis sida.
          </note>
          <note type="speaker">
            Anf. 120 TASSO STAFILIDIS (v) replik:
          </note>
          <note>
            Fru talman! Som jag har nämnt anser vi att frågorna är väldigt
            viktiga. Men vi intar inte en tydlig ståndpunkt förrän vi har
            sett vad regeringen säger. Vi anser att frågan om de människor
            som utsätts för kränkning och de människor som kanske har rätt
            till en ersättning på grund av den kränkning som de utsätts som
            oerhört viktig.
          </note>
          <note>
            Berit Adolfsson jämför med den fråga som tidigare behandlades
            i dag. Där var det samma sak. Där hänvisade avslagsyrkandet både
            från mig och från hela utskottet till den pågående utredningen.
            Det är samma inställning som vi har här.
          </note>
          <note>
            I den andra frågan, om barn i homosexuella familjer, har Vänsterpartiet
            ett väldigt klart och tydligt ställningstagande. Det har inte
            moderaterna. Där har inte ni tagit ställning som parti därför
            att ni vill vänta på utredningen. I det här fallet har vi åsikter
            om ersättningen för kränkning, men vi vill se hur det konkreta
            förslaget kommer att se ut. Vi ser det som en väldigt viktig fråga.
          </note>
          <note type="speaker">
            Anf. 121 KJELL ELDENSJÖ (kd):
          </note>
          <note>
            Fru talman! Som tidigare sagts behandlar detta betänkande ersättningsrättsliga
            frågor och ett antal motioner, och jag tänkte ta upp några av
            dessa i mitt anförande. Först vill jag emellertid yrka bifall
            till reservation nr 9. Jag ställer mig givetvis bakom de övriga
            reservationerna som kristdemokraterna undertecknat, men jag avstår
            från ytterligare bifallsyrkanden.
          </note>
          <note>
            Två motioner handlar om kränkande behandling av polis under tjänsteutövning.
            Kränkande handlingar visar på nedvärdering och människoförakt
            som av den utsatta upplevs som synnerligen besvärande och som
            samhället och rättsväsendet med all rätt tar avstånd från och
            som kan ställas under rättslig prövning.
          </note>
          <note>
            I ett uppmärksammat fall där en polisman kränkts genom att ha
            blivit spottad i ansiktet ansåg hovrätten inte att denna kränkning
            var av allvarligt slag och ansåg därför inte att polismannen var
            berättigad till kränkningsersättning.
          </note>
          <note>
            Polisen utgör samhällets och enskilda individers yttersta skydd
            mot brott och intar därmed en särskilt utsatt position för brottsförövares
            aggressivitet. Vi kristdemokrater menar därför att det är av synnerlig
            vikt att toleransen för övergrepp hålls låg men att också integritetskränkning
            av polisman måste hållas på en låg nivå. Signalen från samhället
            måste i dessa sammanhang var entydig och klar.
          </note>
          <note>
            Att spotta en polisman i ansiktet måste ses som en handling som
            bör beivras och föranleda möjlighet till kräkningsersättning.
            Vi kristdemokrater menar därför att lagutskottet bör ge regeringen
            detta till känna.
          </note>
          <note>
            Regeringen bör således i det pågående lagstiftningsarbetet ta
            initiativ till erforderliga lagändringar och därefter skyndsamt
            återkomma till riksdagen.
          </note>
          <note>
            Fru talman! Nu något om kollektiva försäkringar.
          </note>
          <note>
            En kristdemokratisk motion uppmärksammar att efterlevande/dödsbon
            efter avlidna anhöriga kan ha stora problem att reda ut vilka
            försäkringar och tillgångar den avlidne har. Detta gäller speciellt
            kollektiva försäkringar. Vid dessa försäkringar finns inte individernas
            personnummer registrerade. Därmed får inte heller den försäkrades
            anhöriga alltid automatiskt besked från försäkringsbolaget, och
            i varje fall inte snabbt.
          </note>
          <note>
            Mörkertalen på missade utbetalningar eller sena meddelanden om
            försäkringar för kollektiva försäkringar går av naturliga skäl
            inte att fastställa. Men oavsett detta är det givetvis för varje
            enskild anhörig som missar en försäkringsutbetalning eller får
            sent besked om en sådan högst otillfredsställande. Problemet skulle,
            som vi kristdemokrater ser det, kunna lösas genom att personnummerregistrering
            blir obligatorisk också vid kollektiva försäkringar. I vår motion
            och reservation begär vi därför att regeringen bör överväga att
            det blir obligatoriskt att införa personnummer också i de kollektiva
            försäkringarna.
          </note>
          <note>
            När det gäller motion L603, som handlar om felaktig myndighetsinformation
            och skadeståndsansvar vid frihetsberövanden, ingår kristdemokraterna
            i utskottsmajoriteten som i betänkandet avstyrker motionskraven.
            Samma motionskrav togs också upp förra året, och vi hade samma
            ståndpunkt då. Ingenting har förändrats som föranleder något annat
            ställningstagande. Jag tänker därför inte argumentera speciellt
            i frågan utan hänvisar till utskottets motivering till beslut.
          </note>
          <note>
            Slutligen, fru talman, vill jag nämna något om den kristdemokratiska
            motionen L605, i vilken begärs en översyn av patientlagens karensbeloppsregel.
            I motionen begärs en översyn av karensbeloppet. Motivet för en
            översyn belyses i motionen på entydigt sätt i ett exempel där
            jämförelse görs med reglerna vid trafikskadeförsäkring. Om någon
            kör på min bil och jag inte på något sätt är medansvarig i detta
            så står motpartens försäkringsbolag för hela reparationskostnaden.
            Någon självrisk finns inte i ett sådant fall. Men om t.ex. en
            läkare vid en operation skadar mig så att jag åsamkas tandvårdkostnader
            kan jag själv få stå för självrisken som netto är minst 1 000
            kr. Ett belopp som kan vara tungt för många.
          </note>
          <note>
            Enligt vår mening är det rimligt att regeln som handlar om karensbeloppet
            i skadeståndslagen ses över. Vi kristdemokrater har därför reserverat
            oss i utskottet till förmån för motionens krav.
          </note>
          <note type="speaker">
            Anf. 122 VIVIANNE GERDIN (c):
          </note>
          <note>
            Fru talman! Jag vill börja med att yrka bifall till reservation
            6. Den gäller centerns motion och yrkande 3.
          </note>
          <note>
            Jag vill först tala om ersättning för kränkning. Vi vet allihop,
            som har påtalats här tidigare i dag, att under förra året uppmärksammades
            ett mål i Göta hovrätt. Det har föranlett många att fundera över
            det svenska rättsväsendet. Vi har också med anledning av det väckt
            en motion i riksdagen.
          </note>
          <note>
            Det gäller den polisman som blev bespottad och kränkt och senare
            av Göta hovrätt fick budskapet att det ska en polisman tåla. Brottet
            ansågs inte tillräckligt allvarligt enligt hovrätten för att någon
            form av kompensation skulle utgå.
          </note>
          <note>
            Jag tycker att det är beklagligt att polisen inte erhåller moraliskt
            stöd från sin uppdragsgivare staten.
          </note>
          <note>
            Domen bidrar också till att undergräva respekten för dem som
            ska upprätthålla lag och ordning. Att bli bespottad är mycket
            kränkande. Rätt till skadestånd från gärningsmannen borde därför
            utgå. En lagändring måste komma till stånd som skyddar dem som
            i sin yrkesutövning arbetar med att upprätthålla ordning i samhället.
          </note>
          <note>
            Det andra jag vill ta upp är skadestånd till efterlevande. Det
            är ett mycket märkligt förhållande i dag där gärningsmannen befrias
            från skadeståndsansvar om offret avlider efter en misshandel.
            Däremot är det möjligt att kräva gärningsmannen på ersättning
            om brottsoffret överlever. Denna kränkningsersättning betecknas
            som ett ideellt skadestånd, och det är därför som den inte skulle
            utgå till en avliden person. Här tycker vi att reglerna måste
            ändras så att gärningsmannen blir skadeståndsskyldig även när
            brottsoffret avlidit och att dödsboet ska kunna överta kravet
            gentemot gärningsmannen.
          </note>
          <note>
            Centern har lämnat in en motion som föreslår en obligatorisk
            ansvarsförsäkring för den som introducerar en gentekniskt förändrad
            organism i begränsade försök. Vi vill att det ska råda ett strikt
            skadeståndsansvar. Det bör knytas till myndigheternas tillståndsprövning.
            Det skulle tydliggöra både ansvaret och riskerna.
          </note>
          <note>
            Sedan gäller det karensbeloppsregeln i patientskadelagen. I dag
            har vi regler som säger att en patient som felbehandlas enligt
            den svenska hälso- och sjukvårdslagen erhåller ersättning via
            landstingens försäkringsbolag. Men det märkliga är att från denna
            ersättning, som ska kompensera lidande och extra kostnader, tar
            landstinget ut en självrisk enligt ett visst system. Trots att
            patienten inte är delaktig i felbehandlingen drabbas man av extra
            kostnader. Jag tycker att man borde ändra systemet även på den
            här punkten.
          </note>
          <note>
            Jag har ett särskilt yttrande som gäller kollektiva försäkringar.
            Det har ju påtalats tidigare också att det inte utgår någon information
            till de efterlevande när den avlidne har omfattats av dessa kollektiva
            åtgärder. Jag tycker att det är väldigt viktigt att även här få
            till stånd ett system där det finns en skyldighet att informera
            de anhöriga till den som har avlidit.
          </note>
          <note>
            Efter det att vi hade diskuterat detta i lagutskottet skrev jag
            några rader i en tidning om hur det förhåller sig. Jag fick många
            reaktioner på detta. Strax före jul fick jag också brev från två
            personer som har kunnat få ut ersättning. I det ena fallet rörde
            det sig inte om så väldigt mycket pengar, men i det andra fallet
            rörde det sig om desto mer. De erhöll också retroaktiv ersättning
            från den dag då dödsfallet inträffade. Sedan kommer alltså månatliga
            ersättningar efter den avlidne att utgå. Jag fick ett stort tack
            för att jag hade uppmärksammat dem som berörs på detta. Jag tycker
            att vi har en skyldighet att se till att försäkringsbolagen upplyser
            om detta. Jag tycker att det är deras yttersta ansvar att göra
            det. Det är många människor som annars går miste om det som jag
            anser är deras rättighet.
          </note>
          <note type="speaker">
            Anf. 123 ULF NILSSON (fp):
          </note>
          <note>
            Fru talman! Det finns fortfarande en hel del orättvisor i Sverige
            när det gäller människor som drabbas av felaktig behandling av
            myndigheterna. I dag gäller en regel om s.k. strikt ersättning
            vid frihetsberövanden. Om någon häktas eller anhålls mer än 24
            timmar har den personen rätt till ersättning om den inte senare
            döms eller om gripandet skett på felaktiga grunder.
          </note>
          <note>
            Den här förstärkningen i den enskildas rättigheter genomfördes
            i och med en ny lag 1998. Men svagheten i den lagen är att den
            inte gäller gripanden som går under 24 timmar.
          </note>
          <note>
            För mig och Folkpartiet är det uppenbart att ett gripande som
            varar i 23 timmar och 59 sekunder kan vara nog så påfrestande
            för den som drabbas. Att vara inlåst, borta från arbetsplatsen
            och familjen är naturligtvis en svår upplevelse även om det bara
            handlar om knappt 24 timmar. Därför föreslår Folkpartiet i sin
            motion att statens strikta ansvar ska omfatta även kortare frihetsberövanden,
            oavsett om det är fråga om formellt anhållande eller formellt
            gripande.
          </note>
          <note>
            Jag är medveten om att många menar att polisen på något sätt
            skulle bli begränsad i sin möjlighet att gripa in vid olagliga
            demonstrationer, fotbollsvåld, hustrumisshandel etc. Men jag menar
            att det tvärtom kunde vara en trygghet för polisen att veta att
            det utgår en ersättning vid ett felaktigt gripande. Det behöver
            inte röra sig om stora belopp, men det minsta man kan begära är
            t.ex. ersättning för förlorad arbetsförtjänst och kanske ett mindre
            belopp som innebär ett erkännande av att samhället begått ett
            misstag.
          </note>
          <note>
            Dessutom föreslår Folkpartiet i motionen att den här ersättningen
            naturligtvis ska kunna reduceras eller t.o.m. helt utebli om den
            gripna på ett eller annat sätt är uppenbart medvållande. På det
            sättet skulle inte tveksamheten att ingripa vid t.ex. hustrumisshandel
            behöva bli större än vad den är nu.
          </note>
          <note>
            Ett argument mot Folkpartiets motion som nämns i betänkandet
            från lagutskottet är att kostnaderna för staten skulle öka om
            den här rätten till ersättning utvidgades. Men om man resonerar
            så utgår man ju ifrån att massor av människor grips oskyldiga
            i dag.
          </note>
          <note>
            Ska man då slå sig till ro med det? Det är väl i så fall något
            vi ska försöka förändra? Med en liberal utgångspunkt blir det
            självklart att stå på den enskilda människans sida när det gäller
            att garantera hennes rättssäkerhet gentemot myndigheterna.
          </note>
          <note>
            Fru talman! Av samma anledning väljer Folkpartiet att stå på
            den enskildas sida när det gäller rätt till ersättning vid myndighetsmissbruk.
            I vår motion föreslår vi en skärpning av ersättningsskyldigheten
            om en enskild drabbas av t.ex. ekonomisk skada på grund av felaktig
            information från myndigheterna.
          </note>
          <note>
            Det kan handla om mycket. Det kan handla om information i försäkringsärenden
            och socialärenden, men det kan också handla om att genomföra ett
            husköp eller ett byggprojekt på grundval av felaktig information
            om t.ex. väg- eller järnvägsbyggen. I dag har en person enligt
            lagtexten rätt till ersättning endast i ett begränsat antal fall
            när det finns särskilda skäl.
          </note>
          <note>
            I konsekvens med vårt förra yrkande när det gäller gripanden
            väljer vi även här att stå på den enskildas sida. Jag tycker att
            det är positivt att Vänsterpartiet stöder vårt yrkande när det
            gäller gripanden, men jag tycker att det är synd att de inte också
            i konsekvensens namn stöder vårt yrkande om skydd mot myndighetsmissbruk.
            Jag tycker att det är samma princip.
          </note>
          <note>
            Jag tycker att den enskilda ska känna tryggheten att t.ex. en
            nämnd lämnar rätt information när en sådan viktig sak som t.ex.
            ett husköp planeras. Här behöver också den enskildas rättssäkerhet
            gentemot myndigheterna stärkas.
          </note>
          <note>
            Fru talman! Det finns ingen anledning att acceptera att enskilda
            människor ska ha något slags självrisk när det gäller myndigheternas
            agerande.
          </note>
          <note>
            Fru talman! Jag yrkar bifall till reservation 1 under mom. 1
            av Folkpartiet. Jag yrkar också, liksom
          </note>
          <note>
            Tasso Stafilidis, bifall till reservation 2 under mom. 2.
          </note>
          <note type="speaker">
            Anf. 124 CHRISTINA NENES (s):
          </note>
          <note>
            Fru talman! Vi har i dag att ta ställning till ett antal reservationer
            om vissa ersättningsrättsliga frågor.
          </note>
          <note>
            Det är ett område som tar upp många olika och viktiga spörsmål.
          </note>
          <note>
            Jag tänkte börja med den nya bestämmelsen om det allmännas ansvar
            för felaktig myndighetsinformation som började gälla den 1 januari
            1999. Den har inneburit en betydande utvidgning av det offentliga
            skadeståndsansvaret.
          </note>
          <note>
            Stat och kommun är numera skyldiga att ersätta ren förmögenhetsskada
            som en enskild person har drabbats av genom att en myndighet på
            grund av fel eller försummelse lämnat ut felaktiga råd eller upplysningar
            om det med hänsyn till omständigheterna finns särskilda skäl.
            Det är viktigt att påminna om att den här nya regeln gäller för
            allt som en myndighet informerar om. Det gäller alltså inte bara
            en begränsning till myndighetsinformation.
          </note>
          <note>
            I Folkpartiets reservation tar man upp att de nya bestämmelserna
            utformats på ett sådant sätt att regeln riskerar att bli verkningslös
            och att man i stället skulle utnyttja möjligheten till jämkning
            vid medvållande från den skadelidandes sida.
          </note>
          <note>
            Utskottsmajoriteten anser nu, precis som man gjorde vid förra
            årets behandling av ett motionsyrkande med motsvarande innehåll,
            att om man ska ta bort kravet på särskilda skäl skulle det sannolikt
            inte leda till någon utökad service för medborgarna. Det skulle
            nog snarare ta längre tid att få svar på frågorna då vissa myndigheter,
            med det här hotet om skadestånd hängande över sig, t.o.m. skulle
            begära att få frågorna skriftligt för att undvika missförstånd.
          </note>
          <note>
            Då skulle vi kunna få ett samhälle med ett alltmer ohämmat skadeståndsprocessande
            liknande det som redan finns i t.ex. USA. Det är ett samhälle
            som vi socialdemokrater inte vill medverka till.
          </note>
          <note>
            En annan sedan länge omdiskuterad och återkommande fråga är skadeståndsansvar
            för frihetsberövande. Här fick vi en ny lag den 1 januari 1999,
            som kom till för att ytterligare stärka medborgarnas ställning.
          </note>
          <note>
            Den nya ersättningslagen har inneburit att även den som fått
            sin frihet inskränkt kortare tid än 24
          </note>
          <note>
            timmar har rätt till ersättning, om det visar sig att beslutet
            om frihetsberövandet vilade på felaktiga grunder och därför var
            oriktigt. Det är alltså en utvidgning som är till gagn för att
            stärka medborgarnas ställning.
          </note>
          <note>
            När det gäller frihetsberövanden under minst 24
          </note>
          <note>
            timmar i sträck har personen i fråga rätt till ersättning av
            staten om t.ex. frikännande dom meddelas eller om förundersökning
            avslutas utan att åtal väcks.
          </note>
          <note>
            I reservation 2 tas upp att regeringen bör lämna förslag till
            riksdagen som innebär ett strikt ansvar för staten för frihetsberövanden
            som varat mindre än 24
          </note>
          <note>
            timmar. Också på det här området behandlade utskottet en motion
            med motsvarande yrkande förra året.
          </note>
          <note>
            Den nya ersättningslagen har nu gällt i drygt ett år. Det är
            viktigt att den nya lagen följs upp, precis som alla andra lagar
            som vi stiftar här i kammaren.
          </note>
          <note>
            Men utskottet kan alltså i nuläget inte se att det finns skäl
            att ändra den nu gällande 24-timmarsregeln.
          </note>
          <note>
            Fru talman! Jag går nu över till reservation 3. Den tar upp vikten
            av att vi snarast förtydligar lagtexten när det gäller rätten
            till ersättning för kränkning, speciellt vad gäller poliser som
            i sin yrkesutövning utsätts för brott.
          </note>
          <note>
            I två motioner uppmärksammas ett aktuellt rättsfall, precis som
            har sagts här tidigare, där en polisman i samband med ett omhändertagande
            blivit spottad i ansiktet. Med anledning av de här två motionerna
            vill utskottet påminna om att Kommittén om ideell skada i ett
            delbetänkande lämnat förslag till vissa lagändringar när det gäller
            rätten till kränkningsersättning.
          </note>
          <note>
            Kommittén föreslår bl.a. att när någon blir kränkt genom brott
            och kränkningsersättningen ska bestämmas finns det vissa omständigheter
            som särskilt bör beaktas, och de ska också anges i lagen.
          </note>
          <note>
            Som exempel kan det vara att kränkningen haft förnedrande eller
            skändliga inslag. Precis som Tasso
          </note>
          <note>
            Stafilidis sade i sitt anförande har justitieminister
          </note>
          <note>
            Laila Freivalds också uttalat att utgångspunkten för det pågående
            arbetet med en ny lagstiftning är att det ska resultera i en tydligare
            bestämmelse om kränkningsersättning, som också ska berättiga till
            full ersättning för den som utsätts för allvarliga kränkningar
            genom brott. Man bör också överväga hur man bör se på vissa särskilt
            utsatta yrkesgrupper, t.ex. polisers och ordningsvakters möjligheter
            att få ersättning för de brott som de utsätts för i tjänsten.
          </note>
          <note>
            Det pågår nu ett arbete i regeringen med att ta fram ett nytt
            förslag. Vi socialdemokrater tycker inte att vi ska föregripa
            det arbetet.
          </note>
          <note>
            Frågan om skadestånd till efterlevande har vi också tidigare
            behandlat i utskottet. Nu vet vi att det kommer en lagrådsremiss
            under våren. I avvaktan på den yrkar utskottet likaså här avslag
            på reservanternas förslag.
          </note>
          <note>
            I reservation 5 begär moderaterna att regeringen skyndsamt ska
            återkomma med förslag till förbättrade möjligheter till ersättning
            för ren förmögenhetsskada på grund av brott.
          </note>
          <note>
            När det gäller ersättning för ren förmögenhetsskada kan ersättning
            enligt brottsskadelagen endast utgå i vissa undantagsfall. Det
            kan t.ex. vara skada som orsakats av någon som vid brottstillfället
            hade rymt från en kriminalvårdsanstalt. Det kan också gälla i
            särskilt ömmande undantagsfall då den som varit utsatt för brottet
            fått svårigheter att försörja sig med anledning av det inträffade.
          </note>
          <note>
            Utskottet tycker inte att det nu finns skäl att från staten gå
            så långt i sitt åtagande som moderaterna begär i sin reservation.
          </note>
          <note>
            När det gäller ansvaret för GMO, dvs. genmodifierade organismer,
            finns det i dag ett flertal olika lagar som reglerar den användningen.
            Bl.a. har tillståndskrav och tillsyn nu inarbetats i miljöbalken.
            Från den
          </note>
          <note>
            1 januari 1999 finns också regler om märkning. De som använder
            sig av GMO omfattas av reglerna om strikt ansvar för miljöskador
            i miljöbalken. Det finns även en rad olika speciallagar inom exempelvis
            transportsektorn som kan tillämpas.
          </note>
          <note>
            Gentekniken har utvecklats oerhört snabbt. Den har skapat möjligheter
            till lösningar inom en rad områden, inte minst inom hälsovården.
            Det är naturligtvis viktigt att man noga följer den här frågan.
          </note>
          <note>
            Regeringen tillsatte därför 1997 en bioteknikkommitté. Den har
            fått i uppgift att bl.a. analysera den moderna bioteknikens möjligheter
            och risker samt att utifrån ett framtidsperspektiv ta fram de
            frågor som kräver en vidareutvecklad konsekvensbedömning och inte
            minst en fördjupad etisk diskussion.
          </note>
          <note>
            Man ska vara klar med sitt jobb senast den 1 juni i år.
          </note>
          <note>
            Skulle det då visa sig att det behövs ytterligare lagstiftning
            inom området förutsätter utskottet att regeringen återkommer med
            det.
          </note>
          <note>
            Jag går nu över till reservation 7, som handlar om regressrätt
            för utgiven sjuklön. Regeringen beslutade förra våren om direktiv
            till en utredning om samordning mellan skadestånd, försäkringar
            och andra ersättningsformer vid personskada. Utredningen har fått
            namnet Personskadekommittén. I kommittédirektiven sägs att frågan
            om regressrätt ska vara av central betydelse i kommitténs arbete.
            Uppdraget ska redovisas senast i juni nästa år. Med hänsyn till
            det pågående arbetet yrkar utskottet avslag på den moderata reservationen.
          </note>
          <note>
            Patientskadelagen började gälla den 1 januari
          </note>
          <note>
            1997. Den tillhör nu det obligatoriska försäkringssystemet. Den
            bygger i stort på den tidigare frivilliga patientförsäkringen.
          </note>
          <note>
            Patientskadeersättning lämnas för personskador, såväl fysiska
            som psykiska, som en patient drabbas av i samband med hälso- och
            sjukvård i Sverige. I
          </note>
          <note>
            patientskadelagen finns förutsättningarna för ersättning uppräknade.
          </note>
          <note>
            Redan i den tidigare frivilliga försäkringen fanns det ett system
            med självrisk och andra kvalifikationskrav. Innan beslut togs
            om nu gällande patientskadelag gjordes bedömningen att om självrisken
            skulle tas bort skulle det uppkomma ökade kostnader för hälsooch
            sjukvården eftersom även mindre skador då skulle behöva utredas.
            Varje skada kostar mellan
          </note>
          <note>
            5 000 kr och 7 000 kr att utreda.
          </note>
          <note>
            Den nuvarande självrisken motsvarar en tjugondel av basbeloppet,
            för närvarande 1 830 kr. Enligt huvudregeln åläggs alla vårdgivare,
            såväl offentliga som privata, att teckna försäkring som täcker
            ersättningsskyldigheten vid eventuell skada. Det finns ingenting
            som hindrar att en försäkringsgivare sätter en lägre självrisk.
          </note>
          <note>
            Så har också skett. Bl.a. har Landstingens ömsesidiga försäkringsbolag,
            förkortat LÖF, beslutat om en självrisk på 1 000 kr. Innan det
            beslutet togs var det väl förankrat och överenskommet inom Landstingsförbundet.
          </note>
          <note>
            Reservation 8 säger att regeringen bör initiera en översyn av
            bestämmelserna när det gäller självrisk i patientskadelagen.
          </note>
          <note>
            Självklart kan det upplevas märkligt att det ska finnas en självrisk
            när någon annan åsamkat en skada.
          </note>
          <note>
            Men som jag tidigare sagt är det viktigt att alla lagar följs
            upp och utvärderas, och så sker också. Att helt ta bort självrisken
            skulle medföra att den totala kostnaden för försäkringen skulle
            öka i alltför stor utsträckning.
          </note>
          <note>
            Den reservation som finns i betänkandet upplever jag som oklart
            formulerad. Som den är skriven måste det vara omöjligt för regeringen
            att tolka den. Vad menar ni egentligen? Menar ni att regeringen
            ska se över hela patientskadelagen? Eller är det enbart självrisken
            för tandskador som ska utredas? Det är ju det som kristdemokraternas
            motion handlar om. Jag har svårt att se att man bara kan plocka
            ut tandskador och utreda självrisken om det.
          </note>
          <note>
            Ja, frågorna är många. Jag tror att vi alla skulle tjäna på att
            vi för en bredare diskussion i utskottet innan vi lägger fram
            en beställning till regeringen och på att vi alla sätter oss in
            i reglerna i patientskadelagen. Kanske kan vi få någon form av
            utfrågning som vi brukar ha i andra ärenden.
          </note>
          <note>
            Med anledning av detta, fru talman, yrkar jag på återremiss när
            det gäller reservation 8.
          </note>
          <note>
            Slutligen går jag över till reservation 9, som handlar om kollektiva
            försäkringar. Reservanten vill att utskottet ska vidhålla sin
            tidigare uppfattning, från
          </note>
          <note>
            1989, om en utökad informationsplikt för försäkringsbolagen.
          </note>
          <note>
            Jag tror egentligen inte att vi har några skilda uppfattningar
            vad gäller att underlätta för dödsbodelägare att få information
            om de försäkringar som kan finnas efter en avliden person. Men
            mycket har hänt sedan
          </note>
          <note>
            1989, och vid den utfrågning som utskottet anordnade framkom
            också att många försäkringsbolag redan i dag har utvecklat system
            med regelbundna registerkontroller för att se om försäkringsfall
            finns.
          </note>
          <note>
            När nu arbetet med att ta fram en ny försäkringsavtalslag pågår
            kommer också en mer ingående översyn att göras i syfte att underlätta
            före dödsbodelägarna.
          </note>
          <note>
            Fru talman! Med detta vill jag yrka på återremiss av reservation
            8, som handlar om patientskadelagen. I
          </note>
          <note>
            övrigt yrkar jag bifall till utskottets hemställan och avslag
            på de andra reservationerna.
          </note>
          <note type="speaker">
            Anf. 125 TREDJE VICE TALMANNEN:
          </note>
          <note>
            Repliker har begärts, men jag vill innan replikskiftena påbörjas
            upplysa om att ett återremissyrkande måste omfatta hela betänkandet.
          </note>
          <note type="speaker">
            Anf. 126 ULF NILSSON (fp) replik:
          </note>
          <note>
            Fru talman! Christina Nenes säger att lagen i förhållande till
            hur det var före 1989 innebär en förbättring av situationen för
            människor som är gripna i upp till 24 timmar, eftersom man kan
            få ersättning om gripandet vilar på oriktig grund. Fortfarande
            kvarstår dock det faktum - jag vill, fru talman, bara för tydlighetens
            skull upprepa det - att om man grips och sitter i någon form av
            fängsligt förvar i upp till 24 timmar men blir förklarad oskyldig
            i domstol eller om åtal över huvud taget inte väcks, har man inte
            någon rätt till ersättning.
          </note>
          <note>
            Jag tycker att Christina Nenes argument om en rädsla för ett
            skadeståndsprocessande är svagt. Med de små summor som det är
            fråga om måste det gå att hitta rutiner för att klara sådana här
            ersättningar och uteblivna ersättningar utan ett alltför vidlyftigt
            processande. Här måste återigen den enskildes skydd och rätt väga
            tyngre.
          </note>
          <note type="speaker">
            Anf. 127 CHRISTINA NENES (s) replik:
          </note>
          <note>
            Fru talman! Det är i en rättsstat naturligtvis viktigt att det
            finns noga preciserade regler för under vilka omständigheter staten
            får beröva någon friheten och att staten har ett ansvar för sådana
            åtgärder att de sträcker sig långt, om det visar sig att det är
            ett felaktigt gripande. Det finns ju nu möjligheter att få ersättning
            med den nya ersättningslagen, om frihetsberövandet är felaktigt.
            Vi tycker därför i nuläget att det är en rimlig avvägning i lagstiftningen.
          </note>
          <note type="speaker">
            Anf. 128 ULF NILSSON (fp) replik:
          </note>
          <note>
            Fru talman! Jag vill bara återupprepa att det inte finns möjlighet
            till ersättning om gripandet är formellt riktigt och det visar
            sig att personen är oskyldigt misstänkt och alltså inte döms för
            någonting. Jag menar att bristen i rättsskyddet för den enskilde
            kvarstår i det avseendet.
          </note>
          <note type="speaker">
            Anf. 129 CHRISTINA NENES (s) replik:
          </note>
          <note>
            Fru talman! Jag har läst en artikel i Svenska Dagbladet som Folkpartiets
            förre ledamot i lagutskottet
          </note>
          <note>
            Bengt Harding Olson skrivit. Han uttalade sig med anledning av
            att så få hade utnyttjat chansen att få skadestånd. Han skriver
            bl.a. att han tror att en förklaring till det är att polis och
            åklagare inte gör så många misstag som det i debatten emellanåt
            görs gällande.
          </note>
          <note>
            Jag tror att polis och åklagare är ansvarsfulla personer, som
            i sin yrkesutövning inte griper personer om det inte finns starka
            skäl till det. Skulle gripandet vara felaktigt kan man alltså
            få ersättning.
          </note>
          <note type="speaker">
            Anf. 130 TASSO STAFILIDIS (v) replik:
          </note>
          <note>
            Fru talman! Jag vill instämma i den del av Christina Nenes anförande
            som gällde patientskadelagen och vill instämma i det yrkande som
            framställdes, med den förändringen att det ska avse en återremiss
            av hela ärendet.
          </note>
          <note type="speaker">
            Anf. 131 CHRISTINA NENES (s) replik:
          </note>
          <note>
            Fru talman! Jag tackar för det instämmandet.
          </note>
          <note type="speaker">
            Anf. 132 KJELL ELDENSJÖ (kd) replik:
          </note>
          <note>
            Fru talman! När det först gäller patientskadelagens karensbelopp
            avser det som står i reservationen naturligtvis en förutsättningslös
            översyn av bestämmelserna om självrisk över huvud taget. Vi vill
            inte motsätta oss en återremiss.
          </note>
          <note>
            Jag vill också ta upp kollektiva försäkringar. Medan vi fortfarande
            har debatten i anslutning till det förra betänkandet och tillkännagivandet
            i det starkt kvar i minnet vill jag säga att det här är en så
            pass stor fråga att den mycket väl skulle kunna föranleda ett
            tillkännagivande om den problematik som här finns. Det tillkännagivande
            som vi vill ha är ganska måttligt utformat, eftersom vi där begär
            att regeringen ska överväga personnummerregistrering för att komma
            till rätta med det här problemet.
          </note>
          <note>
            Det är fråga om människor som är helt utlämnade.
          </note>
          <note>
            De känner inte ens till sina rättigheter. Därför tycker jag att
            detta är viktigt. Vi funderar lite grann över varför man inte
            kan godta ett sådant tillkännagivande.
          </note>
          <note>
            Vad sedan gäller ersättning för kränkning är det riktigt att
            det finns ett utredningsbetänkande som är under övervägande, men
            den här typen av kränkning har blivit mycket uppenbar genom de
            aktuella polisfallen. Det är därför väldigt angeläget att mycket
            snabbt ta tag i de här problemen. Det är därför som vi har reserverat
            oss på den här punkten.
          </note>
          <note type="speaker">
            Anf. 133 CHRISTINA NENES (s) replik:
          </note>
          <note>
            Fru talman! För att börja med kollektiva försäkringar vill jag
            liksom jag sade i mitt anförande framhålla att vi i den frågan
            inte har några skilda uppfattningar. Vi tycker att det är viktigt
            att underlätta för dödsbodelägarna att få veta vilka försäkringar
            som den avlidne har haft.
          </note>
          <note>
            Det yrkande som finns i motionen och som avser obligatorisk användning
            av personnummer är inte så enkelt att bifalla som det kan tyckas.
            Det är nämligen så att Datainspektionen har aviserat att man fr.o.m.
            år
          </note>
          <note>
            2001 inte ska få använda personnummer på det här sättet. Vi tycker
            därför att det är viktigt att man när regeringen nu jobbar med
            den nya försäkringsavtalslagen kan belysa det här på ett bredare
            sätt.
          </note>
          <note>
            Vi har, som sagt, inga skilda uppfattningar i frågan, men den
            är inte så enkel.
          </note>
          <note>
            Vad gäller kränkningar tycker jag faktiskt att vi kan känna oss
            ganska trygga. Inte heller jag tycker att folk ska få spotta varandra
            i ansiktet, oavsett om de är poliser eller ej. Man jobbar ju nu
            aktivt med den här frågan, och jag tycker att vi kan lita på justitieministerns
            uttalande i det här ärendet.
          </note>
          <note type="speaker">
            Anf. 134 KJELL ELDENSJÖ (kd) replik:
          </note>
          <note>
            Fru talman! Frågan om kollektiva försäkringar har tydligen varit
            uppe till behandling för rätt länge sedan, år 1989. Det verkar
            inte ha hänt så mycket på detta område, och vi har begärt ett
            övervägande av den här möjligheten.
          </note>
          <note type="speaker">
            Anf. 135 CHRISTINA NENES (s) replik:
          </note>
          <note>
            Fru talman! Som jag sade i mitt anförande har det hänt ganska
            mycket inom det här området. Vid den utfrågning som vi hade i
            utskottet framkom det att försäkringsbolagen har jobbat intensivt
            med att underlätta för dödsbodelägarna. Det är länge sedan - om
            jag minns rätt var det 1989 - som lagutskottet ville utöka informationsplikten
            för försäkringsbolagen, och det ligger i det här arbetet.
          </note>
          <note>
            Eftersom det här är en stor och komplex fråga tycker jag att
            det är viktigt att man ser över den. Vi har blivit lovade att
            det här problemet ska tas på allvar, och det litar vi på.
          </note>
          <note type="speaker">
            Anf. 136 YVONNE RUWAIDA (mp):
          </note>
          <note>
            Herr talman! Jag vill bara påminna dem som lyssnar på eller läser
            denna debatt om att Miljöpartiet inte är representerat i lagutskottet.
            Därför återfinns inte heller Miljöpartiets ståndpunkter i betänkandet.
          </note>
          <note>
            Vi stöder tre av reservationerna i betänkandet. Det gäller först
            den reservation som gäller ansvaret vid frihetsberövanden. Det
            är ett yrkande som vi också tidigare har jobbat för här i riksdagen.
          </note>
          <note>
            Både det Ulf Nilsson och det Tasso Stafilidis har sagt i den
            här frågan håller vi helt och hållet med om.
          </note>
          <note>
            Det är oerhört viktigt i en rättsstat och i en demokrati att
            om man blir frihetsberövad och är oskyldig ska man kunna få ett
            skadestånd, även om det är mest symboliskt. Det är ingen misstroendeförklaring
            mot polis och åklagare, utan det är snarare ett sätt att försvara
            demokratin och enskilda människors rättstrygghet.
          </note>
          <note>
            I och med att vi alla här i kammaren har en väldigt positiv inställning
            till polis och åklagare i dag borde vi inte heller vara rädda
            för denna förändring. Den borde inte innebära så stora kostnader,
            i och med att vi faktiskt är väldigt nöjda med den demokrati som
            vi lever i. Men sedan sker det faktiskt att människor frihetsberövas
            mindre än 24 timmar och är oskyldiga, och det är någonting som
            personligen upplevs som väldigt kränkande. Det är oerhört viktigt
            för att bevara tilltron till polis och åklagare, till demokratin
            och till rättsväsendet att man då symboliskt kan få en ersättning.
            Jag tycker att det här är av oerhört stor vikt.
          </note>
          <note>
            När det gäller frågan om ansvar för genmodifierade organismer
            stöder vi reservationen även där. Vi anser att det är olyckligt
            att man inte vill ha strikt skadeståndsansvar för introduktionen
            av genmodifierade organismer. Det finns i dag ett ansvar när det
            gäller miljöskadorna men inte skador i övrigt. Det ansvaret finns
            i miljöbalken, och det var någonting som vi i Miljöpartiet drev
            fram när vi jobbade tillsammans med socialdemokraterna om miljöbalken.
          </note>
          <note>
            Det kanske är synd att man inte har det ansvaret generellt.
          </note>
          <note>
            Vi stöder även den reservation som rör patientskadelagen. Det
            är väl den parlamentariska situationen i dag, dvs. att det finns
            en majoritet för denna reservation, som har bidragit till att
            man återremitterar denna fråga för att se över självrisken när
            det gäller patientskador, och det tycker vi är positivt.
          </note>
          <note>
            Man måste tänka på det, när man ser den här frågan, att människor
            som kommer till sjukvården och som är sjuka ofta får betala väldigt
            stora summor med pengar på en gång för att få vård. Så är det
            i dag. Även om vi har ett högkostnadsskydd är det oftast en ganska
            stor belastning på enskilda människors ekonomi. Samtidigt innebär
            det ett otroligt lidande att ha blivit åsamkad en skada vid denna
            behandling. Vi tycker att det är oerhört värdefullt att man egentligen
            ska slopa den här självrisken, och därför välkomnar vi att man
            återremitterar den här frågan för att se över hur det ser ut med
            självrisken och vilken innebörd det skulle ha om man skulle ta
            bort den. Vi ser det alltså som positivt att man kommer att göra
            det.
          </note>
          <note>
            Som sagt var stöder vi dessa tre reservationer, men i dag kommer
            frågan att bordläggas, så vi kommer inte att rösta om de här frågorna
            i dag.
          </note>
          <note type="speaker">
            Anf. 137 CHRISTINA NENES (s):
          </note>
          <note>
            Herr talman! För att förtydliga mig vill jag säga att jag begär
            återremiss på hela betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 15 §.)
          </note>
          <note>
            15 § Vissa frågor i samband med fastighetsköp, m.m.
          </note>
          <note>
            Föredrogs lagutskottets betänkande 1999/2000:LU7
          </note>
          <note>
            Vissa frågor i samband med fastighetsköp, m.m.
          </note>
          <note type="speaker">
            Anf. 138 VIVIANN GERDIN (c):
          </note>
          <note>
            Herr talman! Jag vill börja med att yrka bifall till motionen
            L906 som ingår i lagutskottets betänkande nr 7. Den rör ökade
            kompetenskrav för fastighetsvärderingsmän och besiktningsförrättare.
          </note>
          <note>
            Jag har också i min motion skrivit och klargjort att årligen
            förekommer ca 20 000 tvister varav ca 2 000
          </note>
          <note>
            går till domstol därför att kompetensen skiftar och oklarheter
            råder om vem som ska ta ansvaret när husköparen upptäcker att
            huset dolt fukt, mögel och röta. Det här är en väldigt stor tragedi
            för de människor som drabbas, därför att hela deras ekonomi slås
            i spillror.
          </note>
          <note>
            Under fjolåret visades också i TV 4 hur besiktningsförrättare
            med mycket kort tids mellanrum kom fram till helt skilda resultat
            vid besiktningar av en villa som bytte ägare. Den första besiktningsförrättaren
            hittade just inga fel alls medan den andra hittade flera fel.
          </note>
          <note>
            Det är klart att en förbättrad utbildning för de personer som
            utför besiktning och värdering skulle kunna underlätta, och eftersom
            det finns en differens bland dagens värderare är jag av den åsikten
            att man bör höja kompetensen. Men man bör också klargöra vilka
            skyldigheter besiktningsförrättare har, dvs. vad som ska vara
            obligatoriskt och vad som ska ingå vid en besiktning. Då tror
            jag att vi kan komma till rätta med de missförhållanden som förekommer
            i dag.
          </note>
          <note>
            Jag har ingenting mer att tillföra i den här frågan, utan yrkar
            bifall till reservationen.
          </note>
          <note type="speaker">
            Anf. 139 NIKOS PAPADOPOULOS (s):
          </note>
          <note>
            Herr talman! Jag vill redan från början yrka avslag på den reservation
            som framförts av Viviann
          </note>
          <note>
            Gerdin.
          </note>
          <note>
            I sin reservation framhåller Viviann Gerdin att ett fastighetsköp
            för många människor innebär den kanske största investering som
            de genomför under sin livstid. Fastighetsköpen är mycket viktiga
            för köparna. Därför anlitar många sakkunniga fastighetsmäklare
            och fastighetsvärderare för att underlätta köpen samt för att
            minimera riskerna att göra fel vid investeringsbedömningen. Enligt
            reservationen saknar de personer som anlitas många gånger lämplig
            utbildning och den kompetens som behövs för uppdraget, och många
            gånger har det gjorts fel under besiktningen, vilket förorsakar
            ekonomiska förluster för många fastighetsköpare.
          </note>
          <note>
            Vidare anser reservanten att felaktiga värderingar av de olika
            mäklarna var en bidragande orsak till många av de konkurser som
            inträffade under 1990-
          </note>
          <note>
            talet.
          </note>
          <note>
            I reservationens första yrkande kräver Viviann
          </note>
          <note>
            Gerdin att de personer som sysslar med fastighetsaffärer, t.ex.
            fastighetsvärderare och besiktningsförrättare, ska ha en treårig
            högskoleutbildning med 20
          </note>
          <note>
            veckors specialistutbildning.
          </note>
          <note>
            Herr talman! När någon vill köpa en fastighet vänder sig de flesta
            till en fastighetsmäklarfirma, en bank eller ett kreditinstitut.
            På det sättet kan man få en viss trygghet genom att fastighetsmäklarlagen
            beaktas och följs. I lagen framgår det att fastighetsmäklaren
            ska ha en tillfredsställande utbildning, vara pålitlig och i övrigt
            ska vara lämplig som fastighetsmäklare. I fastighetsmäklarförordningen
            föreskrivs alla de ämnen som ska inkluderas i fastighetsmäklarens
            utbildning.
          </note>
          <note>
            Herr talman! Många fastighetsvärderare och besiktningsförrättare
            anlitas av banker och kreditinstitut som i sin tur ställer höga
            krav på deras kompetens och integritet.
          </note>
          <note>
            Erfarenheterna från 1990-talet visar att utbildnings- och kompetenskravet
            har förstärkts. Det blir då ännu mer självklart att bankernas
            och andra kreditinstituts krav på fastighetsvärderarnas kompetens
            och utbildning är höga.
          </note>
          <note>
            Fastighetsköp är den största investeringen för många under deras
            livstid. Därför är det viktigt att iaktta stor försiktighet och
            kontrollera att man anlitar en seriös och kompetent fastighetsmäklare.
            En seriös fastighetsmäklare ska t.ex. vara registrerad hos länsstyrelsen
            i det län där han utövar sin verksamhet.
          </note>
          <note>
            Enligt fastighetsmäklarlagen ska fastighetsmäklare ha en försäkring
            som täcker skadeståndsskyldigheten upp till 1,5 miljoner kronor
            för varje skadeståndsfall.
          </note>
          <note>
            I reservationen påpekas att både fastighetsvärderare och besiktningsförrättare
            ska ha en obligatorisk ansvarsförsäkring upp till 20 basbelopp,
            dvs.
          </note>
          <note>
            730 000 kr.
          </note>
          <note>
            Erfarenheten visar att den livsviktiga affär som fastighetsköparen
            vill genomföra utkristalliseras i det faktum att hon bör anlita
            personer som är kompetenta och har en täckande försäkring i sin
            verksamhet.
          </note>
          <note>
            Herr talman! Med hänvisning till detta vill jag yrka bifall till
            hemställan i betänkandet och avslag på reservationen.
          </note>
          <note type="speaker">
            Anf. 140 VIVIANN GERDIN (c) replik:
          </note>
          <note>
            Herr talman! Jag vill börja med att förtydliga mig och yrka bifall
            till reservationen och inte till motionen, som jag sade tidigare.
          </note>
          <note>
            Vad det gäller min motion vill jag säga att jag har några konkreta
            exempel. Man har råkat ut för att köpa ett hus där de dolda felen
            kom upp i efterhand. Det har sedan också lett till rättegång.
            Fortfarande - efter den första omgången i rätten - har man inte
            kunnat påtala vilket säljarens eller besiktningsmannens ansvar
            var.
          </note>
          <note>
            En seriös fastighetsmäklare har givit i uppdrag åt en seriös
            besiktningsman att utföra denna besiktning.
          </note>
          <note>
            Men vad som har ingått, vad som var obligatoriskt och vad som
            inte var det är oklart. I domslutet framgår det att man inte har
            ansett att mäklaren eller besiktningsmannen har gjort något fel.
          </note>
          <note>
            Det tragiska i ett av dessa konkreta fall är att den villa som
            kostade 450 000 helt plötsligt har stigit i pris med ytterligare
            350 000 på grund av alla kostnader för sanering. Det är mycket
            tragiskt att det kan förekomma. De har inte fått ut mer än ca
            50 000 i ersättning.
          </note>
          <note type="speaker">
            Anf. 141 NIKOS PAPADOPOULOS (s) replik:
          </note>
          <note>
            Herr talman! Det är olyckligt att det har hänt. Det har kostat
            väldigt mycket.
          </note>
          <note>
            En fastighetsmäklare är väldigt kunnig när det gäller att se
            fel. Det finns alltid fastighetsmäklare eller kunniga personer
            som är mycket duktiga. Andra är mindre duktiga.
          </note>
          <note>
            Herr talman! Om det är den största affären i mitt liv ska jag
            också personligen se till att vända mig till banken eller kreditinstitutet
            om jag ska få en kredit.
          </note>
          <note>
            Det är de som har ansvaret, eftersom de anställer fastighetsvärderare
            och besiktningsförrättare. Då är det de som tar ansvaret. De har
            ansvaret för sådana olyckor. Detta fall var olyckligt, men man
            ska vända sig till dessa personer och till fastighetsmäklare som
            kan detta.
          </note>
          <note type="speaker">
            Anf. 142 VIVIANN GERDIN (c) replik:
          </note>
          <note>
            Herr talman! Jag har full förståelse för att det inte är så lätt.
            Alla parter som har varit inblandade har försökt göra sitt bästa.
            Det är helt klart att något glappar i lagstiftningen, eftersom
            det till syvende och sist blir köparen som får stå för kostnaderna.
          </note>
          <note>
            Jag tror inte heller att alla besiktningsmän och värderare saknar
            kompetens. Kompetensen varierar väldigt mycket. Inom en region
            finns det kanske mer och inom en annan region lite mindre.
          </note>
          <note>
            Till syvende och sist finns det i alla fall i dag en tendens
            till att köparen själv får stå för skulden om han eller hon gör
            en affär och inte i förväg, innan kontrakt tecknas, upptäcker
            att det finns mögel.
          </note>
          <note type="speaker">
            Anf. 143 NIKOS PAPADOPOULOS (s) replik:
          </note>
          <note>
            Herr talman! Det är olyckligt att det är så, men om köparen anlitar
            mäklare, bank eller kreditinstitut som har försäkring begränsas
            åtminstone den olycka man kan råka ut för.
          </note>
          <note type="speaker">
            Anf. 144 ELIZABETH NYSTRÖM (m):
          </note>
          <note>
            Herr talman! För två år sedan uppdrog riksdagen åt regeringen
            att återkomma med förslag till vissa ändringar i fastighetsmäklarlagen
            som rör fastighetsmäklares rätt att vid en företagsöverlåtelse
            själv sköta hela uppdraget, dvs. även sälja fastighet där företaget
            bedrivs. Enligt vad utskottet erfarit arbetar Justitiedepartementet
            med frågan.
          </note>
          <note>
            Riksdagen har ett stort ansvar för att följa upp sina beslut.
            Vissa frågor som initieras av riksdagen kan möjligen uppfattas
            som så små och bagatellartade att regeringen inte tar itu med
            dem omedelbart och med full effekt. För den enskilde som berörs
            kan däremot frågan vara mycket viktig och allvarlig. Detta är
            uppenbarligen en sådan fråga, och det är bra att utskottsmajoriteten
            ger regeringen en liten puff för att något ska hända. Jag skulle
            naturligtvis gärna ha sett att även ordet "skyndsamt" funnits
            med i majoritetsskrivningen.
          </note>
          <note>
            Förhoppningsvis räcker det att regeringen nu uppmärksammas på
            att riksdagen håller ögonen på att något ska hända och att vi
            därmed ska slippa stå här om ett år igen och upprepa samma sak.
          </note>
          <note>
            Med tanke på med vilket dröjsmål som regeringen behandlar de
            ärenden som riksdagen initierar är det kanske inte så konstigt
            att utskottsmajoriteten inte väljer att ge något uppdrag åt regeringen
            att återkomma med förslag på en företagsmäklarlag, som krävs i
            motion L901, även om utskottet när samma fråga behandlades våren
            1998 ansåg att det föreföll ändamålsenligt med skyddslagstiftning
            av något slag för de privatpersoner som avser att ge sig in i
            näringsverksamhet genom att överta en befintlig rörelse.
          </note>
          <note>
            I stället utgår man från att regeringen tar sådana initiativ
            om de är motiverade.
          </note>
          <note>
            Det är kanske klädsamt att inta en sådan hållning från majoritetens
            sida med tanke på vilken låg prioritet regeringen tycks behandla
            riksdagsinitiativ med, men det ger sannerligen inget smickrande
            intryck av synen på riksdagens makt.
          </note>
          <note>
            Avslutningsvis, herr talman, vill jag understryka att utskottet
            var enigt i sitt svar vad gäller fastighetsoch företagsmäklare,
            men min förhoppning är att regeringen verkligen förstår allvaret
            i detta ärende.
          </note>
          <note>
            Därför blir givetvis min och hela utskottets fråga följande:
            När kommer regeringen med en proposition i detta ärende?
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.17 på förslag av förste vice talmannen
            att ajournera förhandlingarna till kl. 16.00 då dagens votering
            skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            Beslut
          </note>
          <note>
            KU8 Riksdagsförvaltningens årsredovisning för verksamhetsåret
            1998
          </note>
          <note>
            Kammaren biföll utskottets hemställan.
          </note>
          <note>
            KU9 Justitieombudsmännens ämbetsberättelse vid riksmötet 1999/2000
          </note>
          <note>
            Kammaren biföll utskottets hemställan.
          </note>
          <note>
            KU10 Granskning av statsrådens tjänsteutövning och regeringsärendenas
            handläggning
          </note>
          <note>
            Kammaren godkände utskottets anmälan.
          </note>
          <note>
            Utskottets betänkande lades till handlingarna.
          </note>
          <note>
            JuU4 Processrättsliga frågor
          </note>
          <note>
            Mom. 5 (avskaffande av specialdomstolarna)
          </note>
          <note>
            1. utskottet
          </note>
          <note>
            2. res. 2 (m, fp)
          </note>
          <note>
            Votering:
          </note>
          <note>
            227 för utskottet
          </note>
          <note>
            90 för res. 2
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 38 v, 37 kd, 15 c, 16 mp
          </note>
          <note>
            För res. 2: 75 m, 15 fp
          </note>
          <note>
            Frånvarande: 10 s, 7 m, 5 v, 5 kd, 3 c, 2 fp
          </note>
          <note>
            Mom. 7 (Advokatsamfundets disciplinnämnd)
          </note>
          <note>
            1. utskottet
          </note>
          <note>
            2. res. 3 (fp)
          </note>
          <note>
            Votering:
          </note>
          <note>
            301 för utskottet
          </note>
          <note>
            17 för res. 3
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 75 m, 38 v, 36 kd, 15 c, 16 mp
          </note>
          <note>
            För res. 3: 1 kd, 16 fp
          </note>
          <note>
            Frånvarande: 10 s, 7 m, 5 v, 5 kd, 3 c, 1 fp
          </note>
          <note>
            Mom. 12 (forum vid skadeståndskrav på grund av felaktig myndighetsutövning)
          </note>
          <note>
            1. utskottet
          </note>
          <note>
            2. res. 7 (m, kd, fp)
          </note>
          <note>
            Votering:
          </note>
          <note>
            190 för utskottet
          </note>
          <note>
            129 för res. 7
          </note>
          <note>
            30 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 38 v, 15 c, 16 mp
          </note>
          <note>
            För res. 7: 76 m, 37 kd, 16 fp
          </note>
          <note>
            Frånvarande: 10 s, 6 m, 5 v, 5 kd, 3 c, 1 fp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JuU5 Ekonomisk brottslighet
          </note>
          <note>
            Mom. 2 (kartläggning av åklagarväsendets ekobrottsbekämpning)
          </note>
          <note>
            1. utskottet
          </note>
          <note>
            2. res. 1 (m, kd, fp)
          </note>
          <note>
            Votering:
          </note>
          <note>
            190 för utskottet
          </note>
          <note>
            129 för res. 1
          </note>
          <note>
            30 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 38 v, 15 c, 16 mp
          </note>
          <note>
            För res. 1: 76 m, 37 kd, 16 fp
          </note>
          <note>
            Frånvarande: 10 s, 6 m, 5 v, 5 kd, 3 c, 1 fp
          </note>
          <note>
            Mom. 3 (effektiviteten i brottsbekämpningen)
          </note>
          <note>
            1. utskottet
          </note>
          <note>
            2. res. 2 (m, kd, fp)
          </note>
          <note>
            Votering:
          </note>
          <note>
            190 för utskottet
          </note>
          <note>
            129 för res. 2
          </note>
          <note>
            30 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 38 v, 15 c, 16 mp
          </note>
          <note>
            För res. 2: 76 m, 37 kd, 16 fp
          </note>
          <note>
            Frånvarande: 10 s, 6 m, 5 v, 5 kd, 3 c, 1 fp
          </note>
          <note>
            Mom. 5 (Ekorådet,)
          </note>
          <note>
            1. utskottet
          </note>
          <note>
            2. res. 4 (m, fp)
          </note>
          <note>
            Kammaren biföll utskottets hemställan med acklamation.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            LU3 Homosexuella och barn
          </note>
          <note>
            Mom. 1 (lagförslag om adoption)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. mot. L406 yrk. 1 (mp)
          </note>
          <note>
            Votering:
          </note>
          <note>
            260 för utskottet
          </note>
          <note>
            15 för mot.
          </note>
          <note>
            43 avstod
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 74 m, 1 v, 37 kd, 14 c, 13 fp, 1
          </note>
          <note>
            mp
          </note>
          <note>
            För mot.: 1 fp, 14 mp
          </note>
          <note>
            Avstod: 1 s, 2 m, 36 v, 1 c, 2 fp, 1 mp
          </note>
          <note>
            Frånvarande: 10 s, 6 m, 6 v, 5 kd, 3 c, 1 fp
          </note>
          <note>
            Carl Fredrik Graf (m) anmälde att han avsåg att rösta ja men
            markerats ha avstått från att rösta.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            LU4 Sjöfylleri
          </note>
          <note>
            Kammaren biföll utskottets hemställan.
          </note>
          <note>
            LU5 Konsumentpolitiska frågor
          </note>
          <note>
            Mom. 1 (konsumentpolitikens framtida inriktning)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (fp)
          </note>
          <note>
            Förberedande votering:
          </note>
          <note>
            Kammaren biträdde res. 1 med acklamation.
          </note>
          <note>
            Huvudvotering:
          </note>
          <note>
            209 för utskottet
          </note>
          <note>
            76 för res. 1
          </note>
          <note>
            33 avstod
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 37 v, 37 kd, 15 c
          </note>
          <note>
            För res. 1: 76 m
          </note>
          <note>
            Avstod: 1 s, 16 fp, 16 mp
          </note>
          <note>
            Frånvarande: 10 s, 6 m, 6 v, 5 kd, 3 c, 1 fp
          </note>
          <note>
            Mom. 2 (konsumentarbetet inom EU)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. mot. L714 yrk. 4, 5, 6 (mp)
          </note>
          <note>
            Votering:
          </note>
          <note>
            301 för utskottet
          </note>
          <note>
            16 för mot.
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 75 m, 38 v, 37 kd, 15 c, 16 fp
          </note>
          <note>
            För mot.: 16 mp
          </note>
          <note>
            Frånvarande: 11 s, 7 m, 5 v, 5 kd, 3 c, 1 fp
          </note>
          <note>
            Mom. 5 (tillämplig lag vid elektronisk handel)
          </note>
          <note>
            1. utskottet
          </note>
          <note>
            2. res. 4 (kd, m)
          </note>
          <note>
            Votering:
          </note>
          <note>
            205 för utskottet
          </note>
          <note>
            113 för res. 4
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 38 v, 15 c, 15 fp, 16 mp
          </note>
          <note>
            För res. 4: 76 m, 37 kd
          </note>
          <note>
            Frånvarande: 10 s, 6 m, 5 v, 5 kd, 3 c, 2 fp
          </note>
          <note>
            Mom. 9 (lokal konsumentverksamhet)
          </note>
          <note>
            1. utskottet
          </note>
          <note>
            2. res. 5 (c, fp)
          </note>
          <note>
            Votering:
          </note>
          <note>
            287 för utskottet
          </note>
          <note>
            31 för res. 5
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 75 m, 38 v, 37 kd, 16 mp
          </note>
          <note>
            För res. 5: 15 c, 16 fp
          </note>
          <note>
            Frånvarande: 10 s, 7 m, 5 v, 5 kd, 3 c, 1 fp
          </note>
          <note>
            Mom. 17 (kreditprövning)
          </note>
          <note>
            1. utskottet
          </note>
          <note>
            2. res. 6 (c, fp)
          </note>
          <note>
            Votering:
          </note>
          <note>
            287 för utskottet
          </note>
          <note>
            31 för res. 6
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 76 m, 38 v, 36 kd, 16 mp
          </note>
          <note>
            För res. 6: 15 c, 16 fp
          </note>
          <note>
            Frånvarande: 10 s, 6 m, 5 v, 6 kd, 3 c, 1 fp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            LU6 Vissa ersättningsrättsliga frågor
          </note>
          <note>
            Återförvisningsyrkande (s)
          </note>
          <note>
            För bifall räckte att en tredjedel av de röstande anslöt sig
            till detta.
          </note>
          <note>
            Förste vice talmannen konstaterade att minst en tredjedel av
            de röstande hade bifallit återförvisningsyrkandet.
          </note>
          <note>
            Kammaren hade således med acklamation bifallit återförvisning
            av ärendet till utskottet för ytterligare beredning.
          </note>
          <note>
            LU7 Vissa frågor i samband med fastighetsköp, m.m.
          </note>
          <note>
            Mom. 3 (fastighetsvärderare m.fl.)
          </note>
          <note>
            1. utskottet
          </note>
          <note>
            2. res. (c)
          </note>
          <note>
            Votering:
          </note>
          <note>
            303 för utskottet
          </note>
          <note>
            14 för res.
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 74 m, 38 v, 37 kd, 1 c, 16 fp, 16
          </note>
          <note>
            mp
          </note>
          <note>
            För res.: 14 c
          </note>
          <note>
            Frånvarande: 10 s, 8 m, 5 v, 5 kd, 3 c, 1 fp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 1 februari
          </note>
          <note>
            1999/2000:209 av Carl Fredrik Graf (m) till finansminister Bosse
            Ringholm
          </note>
          <note>
            Företagsflykten från Sverige
          </note>
          <note>
            1999/2000:210 av Per Bill (m) till utbildningsminister Thomas
            Östros
          </note>
          <note>
            Forskningspolitiken
          </note>
          <note>
            1999/2000:211 av Per Westerberg (m) till näringsminister Björn
            Rosengren
          </note>
          <note>
            Åtgärder för att locka företag och arbetskraft till Sverige
          </note>
          <note>
            1999/2000:212 av Rigmor Stenmark (c) till statsrådet
          </note>
          <note>
            Ingela Thalén
          </note>
          <note>
            Adoption
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 8 februari.
          </note>
          <note>
            17 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 2 februari
          </note>
          <note>
            1999/2000:489 av Britt-Marie Danestig (v) till utbildningsminister
            Thomas Östros
          </note>
          <note>
            Förlängd tandhygienistutbildning
          </note>
          <note>
            1999/2000:490 av Marie Engström (v) till näringsminister Björn
            Rosengren
          </note>
          <note>
            Åtgärder inom regionalpolitiken
          </note>
          <note>
            1999/2000:491 av Amanda Agestav (kd) till justitieminister Laila
            Freivalds
          </note>
          <note>
            Åldersgräns på pornografiska tidningar
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 8 februari.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 25 januari
          </note>
          <note>
            1999/2000:464 av Owe Hellberg (v) till kulturminister Marita
            Ulvskog
          </note>
          <note>
            Folkbildningsrådet
          </note>
          <note>
            1999/2000:466 av Marietta de Pourbaix-Lundin (m)
          </note>
          <note>
            till justitieminister Laila Freivalds
          </note>
          <note>
            Polisen i Stockholm
          </note>
          <note>
            1999/2000:467 av Bertil Persson (m) till statsminister
          </note>
          <note>
            Göran Persson
          </note>
          <note>
            Svenska STASI-spioner
          </note>
          <note>
            den 27 februari
          </note>
          <note>
            1999/2000:468 av Inger Davidson (kd) till socialminister Lars
            Engqvist
          </note>
          <note>
            Förtydligande av socialtjänstlagen
          </note>
          <note>
            1999/2000:469 av Inger Davidson (kd) till socialminister Lars
            Engqvist
          </note>
          <note>
            Föräldrastödjande verksamhet
          </note>
          <note>
            1999/2000:470 av Inger Davidson (kd) till statsrådet
          </note>
          <note>
            Ingela Thalén
          </note>
          <note>
            Kommersiell sexuell exploatering av barn
          </note>
          <note>
            1999/2000:471 av Inger Lundberg (s) till socialminister Lars
            Engqvist
          </note>
          <note>
            Assistansersättning för äldre
          </note>
          <note>
            1999/2000:472 av Inger Lundberg (s) till statsrådet
          </note>
          <note>
            Ingela Thalén
          </note>
          <note>
            Översyn av underhållstöd
          </note>
          <note>
            1999/2000:473 av Kenth Skårvik (fp) till näringsminister Björn
            Rosengren
          </note>
          <note>
            Riksväg 40 mellan Borås och Jönköping
          </note>
          <note>
            1999/2000:474 av Maud Ekendahl (m) till miljöminister Kjell Larsson
          </note>
          <note>
            Bilskrotningspremien
          </note>
          <note>
            den 28 februari
          </note>
          <note>
            1999/2000:476 av Kenneth Lantz (kd) till statsrådet
          </note>
          <note>
            Ingela Thalén
          </note>
          <note>
            Försäkringskassorna och förebyggande hälsovård
          </note>
          <note>
            1999/2000:479 av Maria Larsson (kd) till näringsminister Björn
            Rosengren
          </note>
          <note>
            Förstärkt anställningsstöd
          </note>
          <note>
            1999/2000:480 av Tuve Skånberg (kd) till socialminister Lars
            Engqvist
          </note>
          <note>
            Ökad alkohol- och tobakskonsumtion
          </note>
          <note>
            1999/2000:481 av Chatrine Pålsson (kd) till socialminister Lars
            Engqvist
          </note>
          <note>
            Kvaliteten i vården
          </note>
          <note>
            1999/2000:483 av Inger René (m) till socialminister
          </note>
          <note>
            Lars Engqvist
          </note>
          <note>
            Plötslig spädbarnsdöd
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 8 februari.
          </note>
          <note>
            19 § Kammaren åtskildes kl. 16.18.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 11 § anf. 25 (delvis), av andre vice talmannen därefter
            t.o.m. 13 § anf. 88
          </note>
          <note>
            (delvis), av tredje vice talmannen därefter t.o.m. 14 § anf.
            135
          </note>
          <note>
            (delvis och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
