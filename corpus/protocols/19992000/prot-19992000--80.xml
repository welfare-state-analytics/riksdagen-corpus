<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--80</head>
          <docDate when="2000-03-15">2000-03-15</docDate>
        </div>
      </front>
      <body>
        <div>
          <note>
            19.00 - 20.55
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Utökning av antalet extra suppleanter i EU-
          </note>
          <note>
            nämnden
          </note>
          <note>
            Valberedningen hade, enligt ett till kammaren inkommet protokollsutdrag,
            på begäran av Västerpartiets riksdagsgrupp, tillstyrkt att antalet
            suppleanter skulle utökas från 27 till 28 i EU-nämnden.
          </note>
          <note>
            Kammaren medgav denna utökning.
          </note>
          <note>
            2 § Val av extra suppleant i EU-nämnden
          </note>
          <note>
            Företogs val av extra suppleant i EU-nämnden.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i EU-nämnden
          </note>
          <note>
            Sven-Erik Sjöstrand (v)
          </note>
          <note>
            3 § Ny riksdagsledamot, m.m.
          </note>
          <note>
            Upplästes och lades till handlingarna följande från
          </note>
          <note>
            Valprövningsnämnden inkomna
          </note>
          <note>
            Berättelse om granskning av bevis för riksdagsledamot och ersättare
            för riksdagsledamöter
          </note>
          <note>
            Till Valprövningsnämnden har från Riksskatteverket inkommit bevis
            om att Margareta Cederfelt
          </note>
          <note>
            (m), Hägersten, utsetts till ny ledamot av riksdagen fr.o.m.
            den 1 maj 2000 sedan Ulf Kristersson (m)
          </note>
          <note>
            avsagt sig sitt uppdrag som riksdagsledamot. Från
          </note>
          <note>
            Riksskatteverket har också inkommit protokoll angående utseende
            av ersättare.
          </note>
          <note>
            Valprövningsnämnden har denna dag granskat beviset för den nya
            ledamoten och protokollet angående ersättare och därvid funnit
            att de blivit utfärdade i enlighet med 19 kap. 11 § vallagen.
          </note>
          <note>
            Stockholm den 14 mars 2000
          </note>
          <note>
            Lars Tottie
          </note>
          <note>
            Kerstin Siverby
          </note>
          <note>
            4 § Justering av protokoll
          </note>
          <note>
            Justerades protokollet för den 9 mars.
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            1999/2000:Ju16-Ju22 till justitieutskottet
          </note>
          <note>
            6 § Beslut om utskottsbetänkanden som slutdebatterats den 8 mars
          </note>
          <note>
            SkU13 Allmänna motioner om inkomstskatter m.m.
          </note>
          <note>
            Mom. 1 (allmänna riktlinjer för inkomstbeskattningen)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (kd)
          </note>
          <note>
            4. res. 3 (c)
          </note>
          <note>
            5. res. 4 (fp)
          </note>
          <note>
            Förberedande votering 1:
          </note>
          <note>
            Kammaren biträdde res. 3 genom uppresning.
          </note>
          <note>
            Förberedande votering 2:
          </note>
          <note>
            38 för res. 2
          </note>
          <note>
            17 för res. 3
          </note>
          <note>
            256 avstod
          </note>
          <note>
            38 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 3:
          </note>
          <note>
            72 för res. 1
          </note>
          <note>
            38 för res. 2
          </note>
          <note>
            202 avstod
          </note>
          <note>
            37 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            170 för utskottet
          </note>
          <note>
            73 för res. 1
          </note>
          <note>
            70 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 37 v, 15 mp
          </note>
          <note>
            För res. 1: 73 m
          </note>
          <note>
            Avstod: 38 kd, 17 c, 15 fp
          </note>
          <note>
            Frånvarande: 13 s, 9 m, 6 v, 4 kd, 1 c, 2 fp, 1 mp
          </note>
          <note>
            Mom. 4 (reseavdrag)
          </note>
          <note>
            1. utskottet
          </note>
          <note>
            2. res. 11 (c)
          </note>
          <note>
            Votering:
          </note>
          <note>
            177 för utskottet
          </note>
          <note>
            19 för res. 11
          </note>
          <note>
            117 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 31 v, 12 fp, 15 mp
          </note>
          <note>
            För res. 11: 1 v, 17 c, 1 fp
          </note>
          <note>
            Avstod: 72 m, 5 v, 38 kd, 2 fp
          </note>
          <note>
            Frånvarande: 12 s, 10 m, 6 v, 4 kd, 1 c, 2 fp, 1 mp
          </note>
          <note>
            Mom. 8 (ökade levnadskostnader vid dubbel bosättning)
          </note>
          <note>
            1. utskottet
          </note>
          <note>
            2. res. 14 (s, mp)
          </note>
          <note>
            Votering:
          </note>
          <note>
            180 för utskottet
          </note>
          <note>
            132 för res. 14
          </note>
          <note>
            2 avstod
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 1 s, 73 m, 36 v, 38 kd, 17 c, 15 fp
          </note>
          <note>
            För res. 14: 116 s, 1 v, 15 mp
          </note>
          <note>
            Avstod: 2 s
          </note>
          <note>
            Frånvarande: 12 s, 9 m, 6 v, 4 kd, 1 c, 2 fp, 1 mp
          </note>
          <note>
            Margareta Israelsson (s) anmälde att hon avsett att rösta nej
            men markerats ha avstått från att rösta.
          </note>
          <note>
            Lena Olsson (v) anmälde att hon avsett att rösta ja men markerats
            ha röstat nej.
          </note>
          <note>
            Mom. 10 (bilar som används som arbetsredskap)
          </note>
          <note>
            1. utskottet
          </note>
          <note>
            2. res. 17 (v)
          </note>
          <note>
            Votering:
          </note>
          <note>
            163 för utskottet
          </note>
          <note>
            38 för res. 17
          </note>
          <note>
            111 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 3 m, 16 c, 11 fp, 14 mp
          </note>
          <note>
            För res. 17: 37 v, 1 c
          </note>
          <note>
            Avstod: 68 m, 38 kd, 4 fp, 1 mp
          </note>
          <note>
            Frånvarande: 12 s, 11 m, 6 v, 4 kd, 1 c, 2 fp, 1 mp
          </note>
          <note>
            Mom. 14 (ideellt skadestånd)
          </note>
          <note>
            1. utskottet
          </note>
          <note>
            2. res. 22 (v, c, fp)
          </note>
          <note>
            Votering:
          </note>
          <note>
            240 för utskottet
          </note>
          <note>
            67 för res. 22
          </note>
          <note>
            4 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 72 m, 38 kd, 1 c, 1 fp, 10 mp
          </note>
          <note>
            För res. 22: 37 v, 16 c, 14 fp
          </note>
          <note>
            Avstod: 4 mp
          </note>
          <note>
            Frånvarande: 13 s, 10 m, 6 v, 4 kd, 1 c, 2 fp, 2 mp
          </note>
          <note>
            Nikos Papadopoulos (s) anmälde att han avsett att rösta ja men
            markerats som frånvarande.
          </note>
          <note>
            Mom. 24 (arbetsgivaravgift på ideella föreningars ersättning
            till ledare, m.m.)
          </note>
          <note>
            1. utskottet
          </note>
          <note>
            2. res. 28 (v)
          </note>
          <note>
            Votering:
          </note>
          <note>
            236 för utskottet
          </note>
          <note>
            37 för res. 28
          </note>
          <note>
            40 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 73 m, 17 c, 14 fp, 13 mp
          </note>
          <note>
            För res. 28: 37 v
          </note>
          <note>
            Avstod: 38 kd, 1 fp, 1 mp
          </note>
          <note>
            Frånvarande: 12 s, 9 m, 6 v, 4 kd, 1 c, 2 fp, 2 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SkU14 Allmänna motioner om företags- och kapitalbeskattning
          </note>
          <note>
            Mom. 1 (skattenivå i företaget, resultatutjämning)
          </note>
          <note>
            1. utskottet
          </note>
          <note>
            2. res. 1 (m, kd)
          </note>
          <note>
            Votering:
          </note>
          <note>
            204 för utskottet
          </note>
          <note>
            110 för res. 1
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 1 m, 37 v, 17 c, 15 fp, 15 mp
          </note>
          <note>
            För res. 1: 72 m, 38 kd
          </note>
          <note>
            Frånvarande: 12 s, 9 m, 6 v, 4 kd, 1 c, 2 fp, 1 mp
          </note>
          <note>
            Lennart Fridén (m) anmälde att han avsett att rösta nej men markerats
            ha röstat ja.
          </note>
          <note>
            Mom. 2 (ägarbeskattning, m.m.)
          </note>
          <note>
            1. utskottet
          </note>
          <note>
            2. res. 2 (m, kd, c, fp)
          </note>
          <note>
            Votering:
          </note>
          <note>
            171 för utskottet
          </note>
          <note>
            143 för res. 2
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 37 v, 15 mp
          </note>
          <note>
            För res. 2: 73 m, 38 kd, 17 c, 15 fp
          </note>
          <note>
            Frånvarande: 12 s, 9 m, 6 v, 4 kd, 1 c, 2 fp, 1 mp
          </note>
          <note>
            Mom. 3-17
          </note>
          <note>
            Kammaren biföll utskottets hemställan.
          </note>
          <note>
            SkU15 Allmänna motioner om mervärdesskatt
          </note>
          <note>
            Mom. 1 (turistnäringen, serveringstjänster, m.m.)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            202 för utskottet
          </note>
          <note>
            73 för res. 1
          </note>
          <note>
            39 avstod
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 37 v, 16 c, 15 fp, 15 mp
          </note>
          <note>
            För res. 1: 73 m
          </note>
          <note>
            Avstod: 38 kd, 1 c
          </note>
          <note>
            Frånvarande: 12 s, 9 m, 6 v, 4 kd, 1 c, 2 fp, 1 mp
          </note>
          <note>
            Mom. 2 (böcker)
          </note>
          <note>
            1. utskottet
          </note>
          <note>
            2. res. 3 (m, kd, fp)
          </note>
          <note>
            Votering:
          </note>
          <note>
            181 för utskottet
          </note>
          <note>
            128 för res. 3
          </note>
          <note>
            5 avstod
          </note>
          <note>
            35 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 34 v, 15 c, 13 mp
          </note>
          <note>
            För res. 3: 73 m, 38 kd, 1 c, 15 fp, 1 mp
          </note>
          <note>
            Avstod: 3 v, 1 c, 1 mp
          </note>
          <note>
            Frånvarande: 12 s, 9 m, 6 v, 4 kd, 1 c, 2 fp, 1 mp
          </note>
          <note>
            Tasso Stafilidis (v) anmälde att han avsett att avstå från att
            rösta men markerats ha rösta ja.
          </note>
          <note>
            Mom. 3-11
          </note>
          <note>
            Kammaren biföll utskottets hemställan.
          </note>
          <note>
            SkU16 Allmänna motioner om punktskatter
          </note>
          <note>
            Mom. 1 (energibeskattningens allmänna inriktning)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            159 för utskottet
          </note>
          <note>
            72 för res. 1
          </note>
          <note>
            80 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 37 v, 3 c, 1 mp
          </note>
          <note>
            För res. 1: 72 m
          </note>
          <note>
            Avstod: 37 kd, 14 c, 15 fp, 14 mp
          </note>
          <note>
            Frånvarande: 13 s, 10 m, 6 v, 5 kd, 1 c, 2 fp, 1 mp
          </note>
          <note>
            Mom. 2 (jordbrukets energi- och miljöskatter)
          </note>
          <note>
            1. utskottet
          </note>
          <note>
            2. res. 5 (kd)
          </note>
          <note>
            Votering:
          </note>
          <note>
            187 för utskottet
          </note>
          <note>
            39 för res. 5
          </note>
          <note>
            87 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 37 v, 17 c, 15 mp
          </note>
          <note>
            För res. 5: 1 m, 38 kd
          </note>
          <note>
            Avstod: 72 m, 15 fp
          </note>
          <note>
            Frånvarande: 13 s, 9 m, 6 v, 4 kd, 1 c, 2 fp, 1 mp
          </note>
          <note>
            Mom. 6 (biodrivmedel)
          </note>
          <note>
            1. utskottet
          </note>
          <note>
            2. res. 11 (c)
          </note>
          <note>
            Votering:
          </note>
          <note>
            256 för utskottet
          </note>
          <note>
            18 för res. 11
          </note>
          <note>
            37 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 73 m, 37 v, 15 fp, 14 mp
          </note>
          <note>
            För res. 11: 1 kd, 17 c
          </note>
          <note>
            Avstod: 37 kd
          </note>
          <note>
            Frånvarande: 14 s, 9 m, 6 v, 4 kd, 1 c, 2 fp, 2 mp
          </note>
          <note>
            Birger Schlaug (mp) anmälde att han avsett att rösta nej men
            markerats ha röstat ja.
          </note>
          <note>
            Mom. 11 (införsel för privat bruk, m.m.)
          </note>
          <note>
            1. utskottet
          </note>
          <note>
            2. res. 16 (m)
          </note>
          <note>
            Votering:
          </note>
          <note>
            238 för utskottet
          </note>
          <note>
            71 för res. 16
          </note>
          <note>
            1 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 37 v, 38 kd, 17 c, 14 fp, 15 mp
          </note>
          <note>
            För res. 16: 71 m
          </note>
          <note>
            Avstod: 1 m
          </note>
          <note>
            Frånvarande: 14 s, 10 m, 6 v, 4 kd, 1 c, 3 fp, 1 mp
          </note>
          <note>
            Mom. 13 (båtskatt)
          </note>
          <note>
            1. utskottet
          </note>
          <note>
            2. res. 19 (v)
          </note>
          <note>
            Votering:
          </note>
          <note>
            156 för utskottet
          </note>
          <note>
            42 för res. 19
          </note>
          <note>
            113 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 3 m, 17 c, 14 fp, 9 mp
          </note>
          <note>
            För res. 19: 37 v, 5 mp
          </note>
          <note>
            Avstod: 3 s, 70 m, 38 kd, 1 fp, 1 mp
          </note>
          <note>
            Frånvarande: 15 s, 9 m, 6 v, 4 kd, 1 c, 2 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            LU10 Några aktiebolagsrättsliga frågor
          </note>
          <note>
            Mom. 2 (könskvotering i bolagsstyrelser)
          </note>
          <note>
            1. utskottet
          </note>
          <note>
            2. res. 1 (v)
          </note>
          <note>
            Votering:
          </note>
          <note>
            259 för utskottet
          </note>
          <note>
            50 för res. 1
          </note>
          <note>
            1 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 72 m, 37 kd, 17 c, 14 fp, 1 mp
          </note>
          <note>
            För res. 1: 37 v, 1 kd, 12 mp
          </note>
          <note>
            Avstod: 1 mp
          </note>
          <note>
            Frånvarande: 13 s, 10 m, 6 v, 4 kd, 1 c, 3 fp, 2 mp
          </note>
          <note>
            Mom. 3 (redovisning av könsfördelning)
          </note>
          <note>
            1. utskottet
          </note>
          <note>
            2. res. 2 (kd, m)
          </note>
          <note>
            Votering:
          </note>
          <note>
            202 för utskottet
          </note>
          <note>
            110 för res. 2
          </note>
          <note>
            1 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 37 v, 17 c, 15 fp, 15 mp
          </note>
          <note>
            För res. 2: 73 m, 37 kd
          </note>
          <note>
            Avstod: 1 kd
          </note>
          <note>
            Frånvarande: 13 s, 9 m, 6 v, 4 kd, 1 c, 2 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            LU11 Vissa ersättningsrättsliga frågor (förnyad behandling)
          </note>
          <note>
            Mom. 1 (felaktig myndighetsinformation)
          </note>
          <note>
            1. utskottet
          </note>
          <note>
            2. res. 1 (fp)
          </note>
          <note>
            Votering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Mom. 2 (ansvaret vid frihetsberövanden)
          </note>
          <note>
            1. utskottet
          </note>
          <note>
            2. res. 2 (v, fp)
          </note>
          <note>
            Votering:
          </note>
          <note>
            259 för utskottet
          </note>
          <note>
            53 för res. 2
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 73 m, 38 kd, 17 c, 13 mp
          </note>
          <note>
            För res. 2: 37 v, 14 fp, 2 mp
          </note>
          <note>
            Frånvarande: 13 s, 9 m, 6 v, 4 kd, 1 c, 3 fp, 1 mp
          </note>
          <note>
            Mom. 5 (ersättning för kränkning)
          </note>
          <note>
            1. utskottet
          </note>
          <note>
            2. res. 3 (kd, m, c)
          </note>
          <note>
            Votering:
          </note>
          <note>
            185 för utskottet
          </note>
          <note>
            128 för res. 3
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 37 v, 15 fp, 15 mp
          </note>
          <note>
            För res. 3: 73 m, 38 kd, 17 c
          </note>
          <note>
            Frånvarande: 13 s, 9 m, 6 v, 4 kd, 1 c, 2 fp, 1 mp
          </note>
          <note>
            Mom. 8 (ansvar för genmodifierade organismer)
          </note>
          <note>
            1. utskottet
          </note>
          <note>
            2. res. 6 (c)
          </note>
          <note>
            Votering:
          </note>
          <note>
            281 för utskottet
          </note>
          <note>
            31 för res. 6
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 73 m, 37 v, 38 kd, 14 fp, 1 mp
          </note>
          <note>
            För res. 6: 17 c, 14 mp
          </note>
          <note>
            Frånvarande: 13 s, 9 m, 6 v, 4 kd, 1 c, 3 fp, 1 mp
          </note>
          <note>
            Mom. 12 (kollektiva försäkringar)
          </note>
          <note>
            1. utskottet
          </note>
          <note>
            2. res. 8 (kd)
          </note>
          <note>
            Votering:
          </note>
          <note>
            274 för utskottet
          </note>
          <note>
            38 för res. 8
          </note>
          <note>
            1 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 72 m, 37 v, 17 c, 15 fp, 15 mp
          </note>
          <note>
            För res. 8: 1 m, 37 kd
          </note>
          <note>
            Avstod: 1 kd
          </note>
          <note>
            Frånvarande: 13 s, 9 m, 6 v, 4 kd, 1 c, 2 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            7 § Beslut om utskottsbetänkanden som slutdebatterats den 9 mars
          </note>
          <note>
            KrU8 Radio och TV
          </note>
          <note>
            Mom. 1 (public service-uppdragets innehåll)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            225 för utskottet
          </note>
          <note>
            73 för res. 1
          </note>
          <note>
            15 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 37 v, 38 kd, 3 c, 15 fp, 14 mp
          </note>
          <note>
            För res. 1: 73 m
          </note>
          <note>
            Avstod: 14 c, 1 mp
          </note>
          <note>
            Frånvarande: 13 s, 9 m, 6 v, 4 kd, 1 c, 2 fp, 1 mp
          </note>
          <note>
            Mom. 2 (ökat digitalt frekvensutrymme och nya programkanaler
            för SVT och SR)
          </note>
          <note>
            1. utskottet
          </note>
          <note>
            2. res. 3 (v)
          </note>
          <note>
            Votering:
          </note>
          <note>
            276 för utskottet
          </note>
          <note>
            37 för res. 3
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 73 m, 38 kd, 17 c, 15 fp, 15
          </note>
          <note>
            mp
          </note>
          <note>
            För res. 3: 37 v
          </note>
          <note>
            Frånvarande: 13 s, 9 m, 6 v, 4 kd, 1 c, 2 fp, 1 mp
          </note>
          <note>
            Mom. 4 (synskadades tillgång till SVT:s program)
          </note>
          <note>
            1. utskottet
          </note>
          <note>
            2. res. 5 (kd, m, c, fp)
          </note>
          <note>
            Votering:
          </note>
          <note>
            168 för utskottet
          </note>
          <note>
            143 för res. 5
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 36 v, 15 mp
          </note>
          <note>
            För res. 5: 73 m, 38 kd, 17 c, 15 fp
          </note>
          <note>
            Frånvarande: 14 s, 9 m, 7 v, 4 kd, 1 c, 2 fp, 1 mp
          </note>
          <note>
            Mom. 5 (hörselskadades och dövas tillgång till SVT:s program)
          </note>
          <note>
            1. utskottet
          </note>
          <note>
            2. res. 6 (kd, m, c, fp)
          </note>
          <note>
            Votering:
          </note>
          <note>
            170 för utskottet
          </note>
          <note>
            142 för res. 6
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 37 v, 15 mp
          </note>
          <note>
            För res. 6: 72 m, 38 kd, 17 c, 15 fp
          </note>
          <note>
            Frånvarande: 13 s, 10 m, 6 v, 4 kd, 1 c, 2 fp, 1 mp
          </note>
          <note>
            Mom. 9 (forskning om sexualiserat våld i olika medieformer)
          </note>
          <note>
            1. utskottet
          </note>
          <note>
            2. res. 10 (kd, c, mp)
          </note>
          <note>
            Votering:
          </note>
          <note>
            242 för utskottet
          </note>
          <note>
            71 för res. 10
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 73 m, 37 v, 14 fp
          </note>
          <note>
            För res. 10: 38 kd, 17 c, 1 fp, 15 mp
          </note>
          <note>
            Frånvarande: 13 s, 9 m, 6 v, 4 kd, 1 c, 2 fp, 1 mp
          </note>
          <note>
            Mom. 13 (SVT:s och SR:s satsningar på ny teknik)
          </note>
          <note>
            1. utskottet
          </note>
          <note>
            2. res. 12 (m, fp)
          </note>
          <note>
            Votering:
          </note>
          <note>
            223 för utskottet
          </note>
          <note>
            89 för res. 12
          </note>
          <note>
            1 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 36 v, 38 kd, 17 c, 14 mp
          </note>
          <note>
            För res. 12: 73 m, 15 fp, 1 mp
          </note>
          <note>
            Avstod: 1 v
          </note>
          <note>
            Frånvarande: 13 s, 9 m, 6 v, 4 kd, 1 c, 2 fp, 1 mp
          </note>
          <note>
            Lars Bäckström (v) anmälde att han avsett att rösta ja men markerats
            ha avstått från att rösta.
          </note>
          <note>
            Mom. 21 (nordiska TV-sändningar)
          </note>
          <note>
            1. utskottet
          </note>
          <note>
            2. res. 18 (m, v, mp)
          </note>
          <note>
            Votering:
          </note>
          <note>
            186 för utskottet
          </note>
          <note>
            126 för res. 18
          </note>
          <note>
            1 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 1 m, 38 kd, 16 c, 14 fp
          </note>
          <note>
            För res. 18: 72 m, 37 v, 1 c, 1 fp, 15 mp
          </note>
          <note>
            Avstod: 1 s
          </note>
          <note>
            Frånvarande: 13 s, 9 m, 6 v, 4 kd, 1 c, 2 fp, 1 mp
          </note>
          <note>
            Mom. 22 (en fristående film- och TV-fond)
          </note>
          <note>
            1. utskottet
          </note>
          <note>
            2. res. 19 (mp, fp)
          </note>
          <note>
            Votering:
          </note>
          <note>
            270 för utskottet
          </note>
          <note>
            30 för res. 19
          </note>
          <note>
            13 avstod
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 73 m, 24 v, 38 kd, 17 c
          </note>
          <note>
            För res. 19: 15 fp, 15 mp
          </note>
          <note>
            Avstod: 13 v
          </note>
          <note>
            Frånvarande: 13 s, 9 m, 6 v, 4 kd, 1 c, 2 fp, 1 mp
          </note>
          <note>
            Mom. 23 (statsbidrag till Öppna kanaler)
          </note>
          <note>
            1. utskottet
          </note>
          <note>
            2. res. 20 (mp)
          </note>
          <note>
            Votering:
          </note>
          <note>
            298 för utskottet
          </note>
          <note>
            15 för res. 20
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 73 m, 37 v, 38 kd, 17 c, 15 fp
          </note>
          <note>
            För res. 20: 15 mp
          </note>
          <note>
            Frånvarande: 13 s, 9 m, 6 v, 4 kd, 1 c, 2 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            TU4 Vägverket, Banverket och miljön
          </note>
          <note>
            Kammaren biföll utskottets hemställan.
          </note>
          <note>
            BoU6 Vissa fastighetsrättsliga frågor
          </note>
          <note>
            Mom. 1 (jordförvärvslagen)
          </note>
          <note>
            1. utskottet
          </note>
          <note>
            2. res. 1 (kd, c, fp, mp)
          </note>
          <note>
            Votering:
          </note>
          <note>
            226 för utskottet
          </note>
          <note>
            86 för res. 1
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 72 m, 36 v
          </note>
          <note>
            För res. 1: 1 m, 38 kd, 17 c, 15 fp, 15 mp
          </note>
          <note>
            Frånvarande: 13 s, 9 m, 7 v, 4 kd, 1 c, 2 fp, 1 mp
          </note>
          <note>
            Mom. 4 (tredimensionell fastighetsbildning)
          </note>
          <note>
            1. utskottet
          </note>
          <note>
            2. res. 2 (m, kd, c, fp)
          </note>
          <note>
            Votering:
          </note>
          <note>
            170 för utskottet
          </note>
          <note>
            143 för res. 2
          </note>
          <note>
            36 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 37 v, 15 mp
          </note>
          <note>
            För res. 2: 73 m, 38 kd, 17 c, 15 fp
          </note>
          <note>
            Frånvarande: 13 s, 9 m, 6 v, 4 kd, 1 c, 2 fp, 1 mp
          </note>
          <note>
            Mom. 6 (ortnamnsskydd i fastighetsbildningslagen)
          </note>
          <note>
            1. utskottet
          </note>
          <note>
            2. res. 3 (c)
          </note>
          <note>
            Votering:
          </note>
          <note>
            291 för utskottet
          </note>
          <note>
            21 för res. 3
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 71 m, 37 v, 38 kd, 13 fp, 14
          </note>
          <note>
            mp
          </note>
          <note>
            För res. 3: 1 m, 17 c, 2 fp, 1 mp
          </note>
          <note>
            Frånvarande: 13 s, 10 m, 6 v, 4 kd, 1 c, 2 fp, 1 mp
          </note>
          <note>
            Anna Lilliehöök (m) anmälde att hon avsett att rösta ja men markerats
            som frånvarande.
          </note>
          <note>
            Mom. 8 (avskaffande av den kommunala förköpsrätten)
          </note>
          <note>
            1. utskottet
          </note>
          <note>
            2. res. 5 (m)
          </note>
          <note>
            Votering:
          </note>
          <note>
            241 för utskottet
          </note>
          <note>
            71 för res. 5
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 2 m, 37 v, 38 kd, 16 c, 15 fp,
          </note>
          <note>
            15 mp
          </note>
          <note>
            För res. 5: 71 m
          </note>
          <note>
            Frånvarande: 13 s, 9 m, 6 v, 4 kd, 2 c, 2 fp, 1 mp
          </note>
          <note>
            Nils Fredrik Aurelius (m) anmälde att han avsett att rösta nej
            men markerats ha röstat ja.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            BoU7 Plan- och byggfrågor
          </note>
          <note>
            Mom. 1 (bygganmälan m.m.)
          </note>
          <note>
            1. utskottet
          </note>
          <note>
            2. res. 1 (v)
          </note>
          <note>
            Votering:
          </note>
          <note>
            275 för utskottet
          </note>
          <note>
            37 för res. 1
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 73 m, 38 kd, 17 c, 15 fp, 15
          </note>
          <note>
            mp
          </note>
          <note>
            För res. 1: 37 v
          </note>
          <note>
            Frånvarande: 14 s, 9 m, 6 v, 4 kd, 1 c, 2 fp, 1 mp
          </note>
          <note>
            Mom. 7 (utvärdering av kommunernas flexibilitet i planeringen)
          </note>
          <note>
            1. utskottet
          </note>
          <note>
            2. res. 5 (m, kd, c, fp)
          </note>
          <note>
            Votering:
          </note>
          <note>
            166 för utskottet
          </note>
          <note>
            146 för res. 5
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 37 v, 14 mp
          </note>
          <note>
            För res. 5: 3 s, 73 m, 38 kd, 17 c, 15 fp
          </note>
          <note>
            Frånvarande: 13 s, 9 m, 6 v, 4 kd, 1 c, 2 fp, 2 mp
          </note>
          <note>
            Ann-Marie Fagerström, Håkan Juholt och Agneta
          </note>
          <note>
            Ringman (alla s) anmälde att de avsett att rösta ja men markerats
            ha röstat nej.
          </note>
          <note>
            Mom. 8 (informations- och samrådsplikt inför markarbeten)
          </note>
          <note>
            1. utskottet
          </note>
          <note>
            2. res. 6 (m, kd, c, fp)
          </note>
          <note>
            Votering:
          </note>
          <note>
            168 för utskottet
          </note>
          <note>
            142 för res. 6
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 37 v, 15 mp
          </note>
          <note>
            För res. 6: 73 m, 37 kd, 17 c, 15 fp
          </note>
          <note>
            Frånvarande: 15 s, 9 m, 6 v, 5 kd, 1 c, 2 fp, 1 mp
          </note>
          <note>
            Mom. 9 (handelsändamålet i detaljplan)
          </note>
          <note>
            1. utskottet
          </note>
          <note>
            2. res. 7 (m, kd)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 12 (kommunala servicezoner)
          </note>
          <note>
            1. utskottet
          </note>
          <note>
            2. res. 12 (m)
          </note>
          <note>
            Votering:
          </note>
          <note>
            237 för utskottet
          </note>
          <note>
            72 för res. 12
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 37 v, 38 kd, 16 c, 14 fp, 15 mp
          </note>
          <note>
            För res. 12: 72 m
          </note>
          <note>
            Frånvarande: 14 s, 10 m, 6 v, 4 kd, 2 c, 3 fp, 1 mp
          </note>
          <note>
            Mom. 13 (boendeplaneringsprogram m.m.)
          </note>
          <note>
            1. utskottet
          </note>
          <note>
            2. res. 13 (v)
          </note>
          <note>
            Votering:
          </note>
          <note>
            276 för utskottet
          </note>
          <note>
            36 för res. 13
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 73 m, 1 v, 38 kd, 17 c, 15 fp,
          </note>
          <note>
            15 mp
          </note>
          <note>
            För res. 13: 36 v
          </note>
          <note>
            Frånvarande: 14 s, 9 m, 6 v, 4 kd, 1 c, 2 fp, 1 mp
          </note>
          <note>
            Andre vice talman Eva Zetterberg (v) anmälde att hon avsett att
            rösta nej men markerats ha röstat ja.
          </note>
          <note>
            Mom. 16 (äldreboende)
          </note>
          <note>
            1. utskottet
          </note>
          <note>
            2. res. 17 (kd, c)
          </note>
          <note>
            Votering:
          </note>
          <note>
            257 för utskottet
          </note>
          <note>
            55 för res. 17
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 72 m, 37 v, 15 fp, 15 mp
          </note>
          <note>
            För res. 17: 38 kd, 17 c
          </note>
          <note>
            Frånvarande: 13 s, 10 m, 6 v, 4 kd, 1 c, 2 fp, 1 mp
          </note>
          <note>
            Mom. 17 (barns intressen)
          </note>
          <note>
            1. utskottet
          </note>
          <note>
            2. res. 18 (c)
          </note>
          <note>
            Votering:
          </note>
          <note>
            290 för utskottet
          </note>
          <note>
            20 för res. 18
          </note>
          <note>
            2 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 71 m, 37 v, 38 kd, 14 fp, 12
          </note>
          <note>
            mp
          </note>
          <note>
            För res. 18: 17 c, 1 fp, 2 mp
          </note>
          <note>
            Avstod: 1 m, 1 mp
          </note>
          <note>
            Frånvarande: 13 s, 10 m, 6 v, 4 kd, 1 c, 2 fp, 1 mp
          </note>
          <note>
            Mom. 21 (kommunal planering och företagande)
          </note>
          <note>
            1. utskottet
          </note>
          <note>
            2. res. 22 (fp)
          </note>
          <note>
            Votering:
          </note>
          <note>
            297 för utskottet
          </note>
          <note>
            15 för res. 22
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 72 m, 37 v, 38 kd, 17 c, 15 mp
          </note>
          <note>
            För res. 22: 15 fp
          </note>
          <note>
            Frånvarande: 13 s, 10 m, 6 v, 4 kd, 1 c, 2 fp, 1 mp
          </note>
          <note>
            Mom. 24 (natur- och kulturmiljövården)
          </note>
          <note>
            1. utskottet
          </note>
          <note>
            2. res. 25 (mp)
          </note>
          <note>
            Votering:
          </note>
          <note>
            297 för utskottet
          </note>
          <note>
            15 för res. 25
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 73 m, 36 v, 38 kd, 17 c, 15 fp
          </note>
          <note>
            För res. 25: 15 mp
          </note>
          <note>
            Frånvarande: 13 s, 9 m, 7 v, 4 kd, 1 c, 2 fp, 1 mp
          </note>
          <note>
            Mom. 28 (bullerfrågor)
          </note>
          <note>
            1. utskottet
          </note>
          <note>
            2. res. 28 (mp)
          </note>
          <note>
            Votering:
          </note>
          <note>
            292 för utskottet
          </note>
          <note>
            16 för res. 28
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 71 m, 37 v, 38 kd, 16 c, 14 fp,
          </note>
          <note>
            1 mp
          </note>
          <note>
            För res. 28: 1 m, 1 c, 14 mp
          </note>
          <note>
            Frånvarande: 16 s, 10 m, 6 v, 4 kd, 1 c, 3 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            8 § Lönebildning och arbetsrätt
          </note>
          <note>
            Föredrogs arbetsmarknadsutskottets betänkande 1999/2000:AU5
          </note>
          <note>
            Lönebildning och arbetsrätt (prop. 1999/2000:32).
          </note>
          <note type="speaker">
            Anf. 1 MIKAEL ODENBERG (m):
          </note>
          <note>
            Fru talman! Under ett kvarts sekel steg de nominella lönerna
            betydligt snabbare i Sverige än i vår omvärld. Samtidigt höjdes
            skatter och arbetsgivaravgifter kraftigt. Mellan 1970 och 1995
            ökade de svenska företagens lönekostnader med 800 %. Men det blev
            väldigt lite kvar i våra plånböcker när skatt och inflation hade
            tagit sitt. I stället ledde dessa höga lönelyft till en snabb
            inhemsk inflation. De ledde till att vi förlorade konkurrenskraft,
            och de ledde till upprepade devalveringar. För varje gång blev
            Sverige fattigare. Från att 1970 ha haft den tredje högsta bruttonationalprodukten
            per capita i världen hade vi
          </note>
          <note>
            1998 halkat ned till 18:e plats.
          </note>
          <note>
            Under 1990-talet har vi brutit den negativa spiralen av skenande
            löner och priser. Men det innebär inte att lönebildningen fungerar
            problemfritt. Vi har fortfarande högre generella löneökningar
            i Sverige än vad man har i våra konkurrentländer. Vi har framför
            allt en allt för dålig anpassningsförmåga och flexibilitet i vår
            inhemska svenska lönebildning. Vi ser nu på arbetsmarknaden hur
            alltfler flaskhalsproblem, vi ser hur de regionala obalanserna
            ökar och vi kan tydligt iaktta att den svenska lönebildningen
            inte klarar av att bidra till balans på olika delar av arbetsmarknaden.
            Ta byggsektorn som ett exempel. På de få orter där det byggs ökar
            löneglidningen i dag mycket kraftigt. Samtidigt är det totala
            byggandet fortfarande lågt, och byggarbetslösheten hög.
          </note>
          <note>
            Lönebildningen handlar om prissättning på arbete.
          </note>
          <note>
            Det är ett viktigt signalsystem i samhällsekonomin.
          </note>
          <note>
            Det är ju det som ger ekonomins aktörer information om hur kostnader,
            utbud och efterfrågan förändras, och det är efter de signalerna
            reagerar och förändrar sitt beteende. Det är naturligtvis viktigt
            att detta signalsystem fungerar. I ett fungerande signalsystem
            ligger också att lönebildningen måste stimulera, utveckla och
            motivera individerna. Det måste löna sig att förkovra sig och
            att utveckla sin kompetens. Den som gör ett bra jobb måste få
            bra betalt.
          </note>
          <note>
            Hur lönebildningen fungerar kommer i framtiden, precis som under
            70- och 80-talets förlorade år, att ha en avgörande betydelse
            för vår välfärdsutveckling.
          </note>
          <note>
            Fungerar inte lönebildningen och signalsystemet i ekonomin kommer
            vi att få svårare att bibehålla en uthållig hög tillväxt. Vi kommer
            att få svårare att erbjuda nya jobb till de människor som i dag
            står utanför arbetsmarknaden.
          </note>
          <note>
            Allt detta vet regeringen om. Statsrådet Sahlin är här, vilket
            jag tror att vi alla sätter värde på. Mona
          </note>
          <note>
            Sahlin vet om detta, och regeringen vet om det. Man har t.o.m.
            gett ut en skrift, Nu gäller det jobben -
          </note>
          <note>
            lönebildningen i Sverige inför ett avgörande prov, som innehåller
            en massa kloka tankar och synpunkter kring lönebildningen och
            hur den ska fungera.
          </note>
          <note>
            Trots den vällovliga skriften har denna regering, i likhet med
            så många tidigare, gjort föga åt saken. Den proposition som vi
            ska ta ställning till senare i dag är väldigt innehållslös - det
            bidde knappt mer än en tumme. Det är en proposition som väsentligen
            handlar om två saker; obetydligt förlängda varseltider och inrättande
            av ett nytt medlingsinstitut. Det sistnämnda kommer i bästa fall
            inte att ha någon nämnvärd betydelse alls för lönebildningens
            funktionssätt, och i sämsta fall att innebära att vi tar några
            små steg mot mer av en statlig inkomstpolitik i vårt land.
          </note>
          <note>
            Trots allt som sägs i skriften uteblir alla strukturella reformer
            med anknytning till arbetsmarknaden.
          </note>
          <note>
            Återigen skjuter man alla sådana förändringar på framtiden.
          </note>
          <note>
            Nu kan man naturligtvis säga som Hans Andersson alldeles strax
            kommer att säga, nämligen att det inte behövs några strukturella
            reformer. Det går ju bra för Sverige. Vi har tillväxt. Det skapas
            nya jobb.
          </note>
          <note>
            Varför bråkar Moderaterna?
          </note>
          <note>
            Sanningen är ju den att det kanske är just i det ganska gynnsamma
            ögonblick som vi nu befinner oss som vi har anledning att försöka
            få till stånd de strukturella reformer som under en följd av år
            har uteblivit på arbetsmarknadsområdet, men som det är så viktigt
            att vi tar itu med om vi ska kunna möta en sämre konjunktur i
            morgon eller övermorgon.
          </note>
          <note>
            Jag skulle vilja peka på det som vi moderater uppfattar som fyra
            huvudproblem med regeringens förhållningssätt.
          </note>
          <note>
            Det första problemet är inte nytt. Det har vi sett flera gånger
            förut med socialdemokratiska regeringar.
          </note>
          <note>
            Regeringen vill inte ta sitt ansvar för lönebildningen.
          </note>
          <note>
            Man återkommer hela tiden i den här propositionen, liksom tidigare,
            till att lönebildningen väsentligen är parternas ansvar. Det är
            klart att avtal är bättre än lagstiftning. Jag håller gärna med
            om det. Men det innebär inte och kan inte leda till slutsatsen
            att arbetsmarknaden och lönebildningen är ett sådant exklusivt
            område att staten där helt ska dra sig tillbaka.
          </note>
          <note>
            Jag menar tvärtom att det är självklart att regering och riksdag
            har precis samma ansvar på det här samhällsområdet för att med
            lagstiftning ange de grundläggande spelreglerna och de ramar inom
            vilka aktörerna har att hålla sig. Det här understryks för övrigt
            också av att om lönebildningen fungerar dåligt drabbar det välfärden
            för alla samhällsmedborgare och inte bara för dem som företräds
            av arbetsmarknadens parter.
          </note>
          <note>
            Det andra problemet som jag vill peka på är att regeringen inte
            är opartisk i förhållande till de olika parterna på arbetsmarknaden.
            I praktiken menar jag, och jag är inte ensam om att mena det,
            att Socialdemokraterna och regeringen har tilldelat LO en vetorätt.
            Landsorganisationen och Hans Andersson har tillsammans i stort
            sett slaktat det som var innebörden av den utredning som förre
            generaldirektören Öberg gjorde och som har legat till grund för
            den här propositionen.
          </note>
          <note>
            I dag kan man notera att den huvudsakliga skiljelinjen faktiskt
            inte längre går mellan SAF å ena sidan och LO, TCO och SACO å
            den andra sidan. I väldigt många hänseenden går skiljelinjen i
            dag mellan å ena sidan LO och å andra sidan SACO, TCO och arbetsgivarna.
            Det är LO som i strid med övriga huvudorganisationer på arbetsmarknaden
            har velat tilldela det nya medlingsinstitut som föreslås i den
            här propositionen en normerande och samordnande roll på arbetsmarknaden.
            Det är LO som i strid med SAF,
          </note>
          <note>
            SACO och TCO har vägrat att bejaka en mer lokal och decentraliserad
            lönebildning. Det var Landsorganisationen som spräckte samtalen
            med de övriga huvudorganisationerna om en allians för tillväxt
            för drygt ett år sedan, och man gjorde det genom LO:s kompromisslösa
            krav på att centralorganisationerna ska spela en roll i löneförhandlingarna.
            Det är en ståndpunkt som inte delas av SACO, TCO och SAF.
          </note>
          <note>
            Det har gått så långt att SACO och arbetsgivarna gemensamt skrev
            till arbetsmarknadsutskottet inför vår behandling av regeringens
            proposition. Man skrev: "Vi vill fästa uppmärksamhet på den anmärkningsvärda
            beredning som därefter har ägt rum när det gäller förslagen i
            den nu aktuella lagrådsremissen.
          </note>
          <note>
            Regeringen har på punkt efter punkt fallit efter från kritik
            från LO. Det har kunnat noteras av envar genom den rapportering
            som förekommit i medierna under senare tid. Först sedan LO förklarat
            sig nöjd har ett slutligt förslag kunnat presenteras."
          </note>
          <note>
            SACO och SAF fortsatte i skrivelsen: "Det är därför enligt vår
            uppfattning inte acceptabelt att regeringen på det sätt som nu
            skett för en dialog med enbart LO och dessutom tilldelar LO en
            vetorätt.
          </note>
          <note>
            Detta gäller i särskilt hög grad om man dessutom betänker att
            lönebildningens funktionssätt ytterst har betydelse för alla medborgare.
            Genom att ge en part avgörande inflytande över spelreglerna för
            lönebildningen äventyras legitimiteten för avtalsförhandlingarna
            och kollektivavtalen som lönebildningsinstrument."
          </note>
          <note>
            Det är ord och inga visor, fru talman.
          </note>
          <note>
            Moderaterna, Centern, Folkpartiet och Kristdemokraterna ville
            under utskottsarbetet att organisationerna skulle få komma till
            utskottet och utveckla sina synpunkter. Det förvägrade en majoritet
            i utskottet oss. Vi har i ett särskilt yttrande i betänkandet
            protesterat mot den handläggningen och mot det synnerligen ovanliga
            parlamentariska beteendet att en majoritet förvägrar minoriteten
            ett sådant inslag i beredningen, i all synnerhet som det inte
            på något sätt hade försenat utskottets behandling av ärendet.
            Jag vill gärna till protokollet understryka den protest som vi
            har avgett.
          </note>
          <note>
            Den tredje punkten där jag tycker att det är ett problem med
            regeringens förhållningssätt är lite grann en parallell till följsamheten
            mot Landsorganisationen. Det gäller den centralistiska syn som
            jag menar att regeringen har på lönebildningen. Hela propositionen
            är snäv. Den handlar egentligen bara om förhandlingssystemet och
            om hur man ska hålla de generella löneökningarna nere på en rimlig
            nivå.
          </note>
          <note>
            Sveriges framtid ligger naturligtvis inte i låga löner utan i
            marknadsanpassade löner. Då duger det inte med de traditionella
            centrala lönenormerna för hela arbetsmarknaden. I dag sker lönebildningen
            alltmer på marknadsmässiga villkor och är relativt oberoende av
            centrala kollektivavtal. 40 % av företagen med 50 % av de anställda
            omfattas för övrigt över huvud taget inte av kollektivavtal utan
            står utanför kollektivavtalssystemet. Det viktiga är att lönebildningen
            har blivit och kommer att bli alltmer lokal.
          </note>
          <note>
            I den privata sektorn sker den redan i stor utsträckning på bransch-
            och företagsnivå. Även uppgörelser om sådana saker som arbetstider
            och kompetensutveckling sker i dag ute i företagen. Detta leder
            alltså till nya samarbetsformer där det tydligaste exemplet naturligtvis
            är industriavtalet. Det leder också till nya anställningsformer
            och nya ersättningsformer som suddar ut många traditionella gränser
            mellan anställda, uppdragstagare och delägare. Jag tror att det
            är viktigt att även regeringen bejakar den här utvecklingen.
          </note>
          <note>
            Den fjärde och sista punkten där jag tycker att det finns fog
            för att kritisera regeringen är det snäva synsätt man anlägger.
            Detta är som sagt inte en proposition om lönebildning. Det är
            en proposition om medlingsfunktionen på arbetsmarknaden.
          </note>
          <note>
            Löneförhandlingar sker inte i ett vakuum. Därför menar jag att
            det är fel när regeringen försöker att skjuta över allt ansvar
            för lönebildningen på parterna.
          </note>
          <note>
            Sanningen är ju att staten, regering och riksdag, i alla avgörande
            hänseenden bestämmer förutsättningarna för lönebildningen. Därför
            menar vi att det behövs reformer på en rad olika områden om man
            ska kunna understödja en sund lönebildning och underlätta en uthållig
            och stabil tillväxt.
          </note>
          <note>
            Tillsammans med Kristdemokraterna och Folkpartiet liberalerna
            har vi i reservation 2 i betänkandet angett hur vi ser på lönebildningsproblematiken.
            Vi har också angett olika områden där vi menar att det är viktigt
            att reformer vidtas.
          </note>
          <note>
            Det gäller skattepolitiken. Vi behöver lägre skatter på arbete,
            minskade skattekilar och slopad dubbelbeskattning. Det är klart
            att lönebildningen inte underlättas av att politikerna gör anspråk
            på större delen av de pengar som medborgarna förtjänar.
          </note>
          <note>
            Vi tar upp lönestrukturfrågorna där sammanpressade lönestrukturer
            har försvagat sambandet mellan kompetens å ena sidan och den lön
            man får för arbetet å andra sidan. Vi understryker att utbildning
            måste få löna sig.
          </note>
          <note>
            Vi tar upp reservationslönerna. Det är ett problem att staten
            håller uppe dem, dvs. den lönenivå som krävs för att det ska löna
            sig att ta ett arbete jämfört med att låta bli att ta arbetet.
            Det är ett problem att de hålls uppe på en sådan nivå att det
            utestänger stora grupper av lågutbildade, invandrare och ungdomar
            från arbetsmarknaden.
          </note>
          <note>
            Vi tar upp arbetslöshetsförsäkringen där det också i ett lönebildningshänseende
            är ett problem att arbetslöshetsförsäkringen alltmer har kommit
            att utvecklas mot en sorts medborgarlön för dem som har lyckan
            att vara inne på arbetsmarknaden.
          </note>
          <note>
            Slutligen pekar vi också på behovet av en modernisering av det
            arbetsrättsliga regelverket. Jag ska avsluta med att något kort
            beröra några av de moderata synpunkterna på arbetsrätten.
          </note>
          <note>
            Vi, lika lite som någon annan, ifrågasätter den grundläggande
            konflikträtten. Däremot är reglerna gamla. De stammar egentligen
            alla från industrialismens barndom. De framstår i en del avseenden
            som förlegade. Dagens ekonomi är ju väsentligt mycket mer integrerad
            än gårdagens. Företagen är oändligt mycket mer sårbara och knutna
            till varandra än tidigare. Det har förändrat balanspunkten i de
            konfliktregler som vi har ärvt från gårdagen. Det är i dag fullt
            möjligt att lamslå en hel bransch genom att ta ut några enstaka
            nyckelpersoner i konflikt. I realiteten kan motparten inte heller
            utlösa de motåtgärder som i teorin står till förfogande, eftersom
            de ekonomiska skadorna blir alltför omfattande.
          </note>
          <note>
            Mot den här bakgrunden tror vi att det behövs förändringar i
            arbetsrätten för att återställa en grundläggande balans i konfliktreglerna
            mellan parterna, något som i sin tur är ägnat att främja och medverka
            till en sund lönebildning. Jag vill peka på tre åtgärder som jag
            skulle vilja säga är särskilt angelägna.
          </note>
          <note>
            Det första är att införa en proportionalitetsregel i medbestämmandelagen,
            en regel som innebär att det vid illegala konflikter ska finnas
            en rimlig proportion mellan en stridsåtgärds omfattning och den
            skada som stridsåtgärden medför för motparten. Vi tycker också
            att det ska finnas en rimlig proportion mellan stridsåtgärdens
            omfattning och syftet med åtgärden.
          </note>
          <note>
            Den första punkten tar sikte på nålsticksåtgärder där man lamslår
            en omfattande verksamhet genom att ta ut enstaka personer i konflikt.
            Den andra punkten tar sikte på väldigt omfattande åtgärder som
            vidtas trots att det bara är begränsade fördelar som man försöker
            uppnå.
          </note>
          <note>
            Det andra som är väsentligt - och där har vi fått en majoritet
            bakom oss i utskottet - gäller förbud mot stridsåtgärder mot enmans-
            och familjeföretag. Det är en fråga som jag också tycker har vad
            jag kan kalla en moralisk aspekt. Det framstår inte som rimligt
            att det ska vara tillåtet att vidta stridsåtgärder mot ett litet
            företag i syfte att framtvinga kollektivavtal när det inte finns
            några anställda i företaget. Vi hoppas att om det inte trycks
            fel på knapparna kunna kl. 16.10 i dag fatta ett beslut om att
            återinföra förbudet mot sådana konfliktåtgärder.
          </note>
          <note>
            Det tredje som är väsentligt är införande av ett förbud mot sympatiåtgärder.
            I normalfallet grundas konflikträtten på att det inte finns ett
            gällande avtal mellan de två parterna, men vid sympatiåtgärder
            är det precis tvärtom, nämligen så att det finns ett sådant avtal.
            Vi menar att grundregeln då bör vara att det avtalet ska hållas.
            Det framstår som orimligt att en utomstående part som har träffat
            kollektivavtal, kanske efter stridsåtgärd i de egna förhandlingarna,
            sedan helt oförskyllt ska drabbas av sympatiåtgärder på grund
            av en intressekonflikt vid ett helt annat företag.
          </note>
          <note>
            Med de här orden, fru talman, ber jag att få yrka bifall till
            reservationerna 1 och 2 vid utskottets betänkande. Det innebär
            naturligtvis inte att vi inte står bakom också övriga motioner
            som vi moderater har väckt ensamma eller tillsammans med övriga
            partier, men för tids vinnande nöjer jag mig med att yrka bifall
            till reservationerna 1 och 2.
          </note>
          <note type="speaker">
            Anf. 2 HANS ANDERSSON (v):
          </note>
          <note>
            Fru talman! Jo, Mikael Odenberg, jag vet nog varför ni är så
            missnöjda på den moderata kanten. Det är ju så att lönebildningen
            i dag fungerar bra i Sverige.
          </note>
          <note>
            Vi har en bättre reallönetillväxt än vad vi har haft på många
            år. Inflationen är lägre än i nästan varje konkurrentland. Ni
            är missnöjda därför att ni inte orkar eller kan utnyttja frågan
            om sysselsättning eller inflation för angrepp. Jag vet att det
            är i besvikelsen över att ni inte har lyckats rubba makten till
            förmån för kapitalägarna.
          </note>
          <note>
            Arbetsrätten handlar i grunden om makten och motvikten till äganderätten
            och marknadskrafterna.
          </note>
          <note>
            Arbetskraften är inte vilken vara som helst, Mikael
          </note>
          <note>
            Odenberg, även om den köps och säljs. Människors arbete är grunden
            för vår existens och försörjning och för samhällets utveckling.
            Inflytandet över arbetsplatser, arbetsmiljö och arbetsvillkor
            är en central del av demokratin. Därför är löntagarinflytande,
            fackföreningarnas ställning och kollektivavtalen helt avgörande
            för makten över framtiden.
          </note>
          <note>
            Mot vänstern och fackföreningsrörelsen står kapitalkrafter och
            den politiska högern. Så var det på
          </note>
          <note>
            30-talet, så var det på 70-talet när arbetsrättsreformerna kördes
            igenom och så är det i dag. När vi nu inleder 2000-talet möter
            vi en borgerlighet som i sina reservationer, ibland gemensamma
            men oftast helt olikartade, försöker underminera kollektivavtal,
            förutsättningarna för löntagarnas rätt att tillgripa konflikter,
            och gå fram på annat sätt för att hävda sin rätt.
          </note>
          <note>
            Det är en uppsjö av reservationer. De är alla till nackdel för
            löntagare, vare sig det gäller anställningsskydd och inflytande,
            vare sig det gäller konfliktregler eller lönesättning - det är
            samma sak. Det är klasspolitik till förmån för arbetsgivarintresset
            med udden riktad mot facket.
          </note>
          <note>
            Men ni har fel. Det är inte så man skapar välfärd, sysselsättning
            och ett rättvist samhälle. För oss i
          </note>
          <note>
            Vänsterpartiet är den produktiva rättvisans strategi den enda
            framkomliga. Det handlar då om att åstadkomma en balans på arbetsmarknaden
            som hävdar löntagarnas intressen.
          </note>
          <note>
            Lönebildningen har diskuterats länge, och det har varit mycket
            av utredningar och oerhört mycket av diskussion. Och så kom regeringens
            proposition om lönebildningen. Vi menar att debatterna innehållit
            oerhört mycket av överdrifter om den svenska lönebildningens effekter.
            Jag instämmer i att vi har haft en mycket dålig reallöneutveckling
            under lite drygt 20 år fram till mitten på 90-talet. Det var dåligt.
            Det hängde ihop med misstag i den ekonomiska politiken. Det hängde
            ihop med den anpassning som i början på 90-
          </note>
          <note>
            talet skedde till vad som kom att bli EMU. Det hängde ihop med
            strukturproblem på den svenska arbetsmarknaden.
          </note>
          <note>
            Jag säger inte alls att vi inte har några strukturproblem, men
            det handlar om kompetensproblem,
          </note>
          <note>
            Mikael Odenberg. Det handlar om regionala obalanser, om diskrimineringsproblem
            när det gäller lönesättningen och dessutom om alldeles för stor
            makt för arbetsgivarintresset när det gäller att sätta löner.
          </note>
          <note>
            Det är självklart att löntagarna är i ett underläge, även om
            man i vissa fall har större möjligheter att genomföra nålsticksstrejker
            i dag än på 30-talet. Se verkligheten! Se internationaliseringens
            effekter! Se hur företagen hotar med att flytta ut från landet
            om löntagarna kräver sin rättvisa!
          </note>
          <note>
            Det är snarare marknadslönesättningen och individualiseringen
            som är hoten när det gäller överhettning på vissa områden. Det
            möter man med kompetensutveckling, med utbildning, med investeringar
            i de regioner som behöver det, så att inte alla sitter i samma
            bransch på samma ort och trissar upp lönerna, vilket sedan får
            spridningseffekter.
          </note>
          <note>
            Vi har inte eftersträvat någon reform, och vi var mycket rädda
            för vad som skulle hända, inte minst när vi såg den Öbergska utredningen.
            Vi har förhandlat, och vi har träffat en uppgörelse, och som alltid
            är det ett uttryck för en kompromiss. Det är mycket väl känt att
            många i Vänsterpartiet har haft svårt att acceptera vad man uppfattar
            som alltför stora eftergifter och att förändringarna alltför mycket
            är föranledda av EMU-processen. Jag tycker att den misstänksamheten
            är naturlig, men jag menar att
          </note>
          <note>
            Vänsterpartiets ställningstagande är väl motiverat.
          </note>
          <note>
            Det slås fast att målsättningen för lönebildningen är att kombinera
            höjda reallöner med låg arbetslöshet och god sysselsättningstillväxt
            utan diskrimineringseffekter. Vi avvisar statlig inkomstpolitik,
            men vi vill ha ett aktivt medlingsinstitut för att underlätta
            förhandlingar, komma in i ett tidigt skede, förse parterna med
            bättre lönestatistik etc., men det är ingen normbildning som föreskrivs.
          </note>
          <note>
            Flera borgerliga partier har missuppfattat situationen och påstår
            att något gäller som faktiskt inte gäller, varken i propositionen
            eller i utskottets betänkande.
          </note>
          <note>
            Det blir mer av politisk debatt - och det kan man vara rädd för
            - kring lönebildningen och dess effekter, men jag är inte det.
            KI ska lägga fram en rapport, och både finansutskottet och arbetsmarknadsutskottet
            i riksdagen ska diskutera med medlingsinstitutets chef. Jag tror
            att det är bra med tanke på den vulgärdebatt som pågår.
          </note>
          <note>
            Då får vi upp vad chefslöner på orimliga nivåer spelar för roll
            i lönebildningen i stort. Då får vi upp frågor om lönebildningens
            relation till inflationseffekter och jämförelser med andra länder.
            Vi får upp frågor om rekryteringssvårigheter och hur man verkligen
            löser flaskhalsproblem och överhettningsfrågor, och det sker inte
            i första hand med lönebildningen. Vi får upp frågor om konkurrenskraft
            och sysselsättning.
          </note>
          <note>
            Jag tycker att det är bra.
          </note>
          <note>
            Vi ser i dag ökade klyftor och hur marknadsdriven individualiserad
            lönebildning leder snett när det gäller relationen mellan mäns
            och kvinnors lönesättning och mellan offentlig sektor och privat
            sektor. Jag vill ha en sådan politisk diskussion eftersom jag
            som riksdagsledamot anser mig ha ett ansvar för fördelningspolitiken,
            och lönebildningen är en viktig komponent däri.
          </note>
          <note>
            Det slås fast att parterna bär det fulla ansvaret för avtal och
            för hur man utnyttjar konfliktverktygen.
          </note>
          <note>
            Medlingsinstitutet kan inte påtvinga parterna något som helst
            avtalsutfall och heller inte förbjuda några konflikter eller hindra
            att de bryter ut. Parternas avtal och förhandlingsordning tar
            egentligen över lagstiftningen i alla fall utom den förlängda
            varseltiden till sju arbetsdagar. I varje annat fall gäller den
            förhandlingsordning som parterna förhandlat sig fram till.
          </note>
          <note>
            Det är bra att avtal går före lag. Det är den svenska modellen.
            Om man inte har förhandlingsordningsavtal finns sedan möjligheter
            för medlaren att göra saker och ting, bl.a. att skjuta upp en
            varslad konflikt i 14 dagar. Det ska ske i undantagsfall och om
            det är väl motiverat för att nå en uppgörelse. Det bygger på förtroende
            och att man inte utnyttjar maxgränsen hela tiden utan vill utnyttja
            det för att göra ett konstruktivt bidrag för att finna en lösning
            på något som riskerar att bli en konflikt.
          </note>
          <note>
            Medlingsuppdraget bygger på förtroende. Det slås fast gång på
            gång. Jag menar att det kan vara farligt att utsträcka tiden av
            osäkerhet som ett förskjutet varsel innebär. Jag har inte eftersträvat
            det. Jag tror egentligen att parterna löser det bäst. Men jag
            förutsätter att med de skrivningar som finns i propositionen ska
            det inte missbrukas. Den medlare som tror att han sätter p för
            rättrådiga konflikter som måste tillgripas för att hävda löntagarnas
            intressen hugger i sten. Det blir aldrig någon överenskommelse
            i ett sådant läge. Det vet varje klok medlare.
          </note>
          <note>
            Jag tror att det är försvarbart ur ett vänsterperspektiv. Det
            är ett faktum att vi avvisar hela raden av mycket farliga förändringar
            av arbetsrätten på lönebildningens område som den Öbergska utredningen
            innehöll. På punkt efter punkt avvisas det i propositionen. Den
            eftergift vi har gjort tillhör så att säga ordningsreglerna i
            förhandlingsspelet men hindrar aldrig ett materiellt utfall eller
            valet av konfliktverktyg.
          </note>
          <note>
            Det är viktigt. Den som är i underläge, löntagarparten, har egentligen
            bara ett enda vapen. Det är att undandra tillgången på sin arbetskraft.
            Det är konflikten i olika former. Men det är ingenting man väljer
            med gott hjärta. Alla vet att konflikter kan ha svåra konsekvenser
            för den enskildes ekonomi, för sysselsättningen och för företagens
            framtid, och allt vad det kan vara. Därför är man mycket försiktig
            när det gäller att utnyttja konfliktvapnet.
          </note>
          <note>
            Den utveckling vi nu har med marknadslöner och individualisering
            är mycket farlig för löntagarna och för fackföreningsrörelsen.
            Internationaliseringen gör att företag lätt flyttar över gränsen
            och schappar. Det kanske inte ens handlar om att förhandla med
            svenska löntagare längre. SAF har abdikerat som förhandlingsmotpart.
            Vi har en tendens att få alltmer av lokal lönebildning nära arbetsplatsen.
          </note>
          <note>
            Om det blir ett system där rena marknadskrafter härskar förlorar
            den som är svag. I en huggsexa vinner alltid den starke. Därför
            har solidarisk lönekamp alltid eftersträvat samordning. Fackens
            kamp för rättvisa löner har gynnats av gemensamma utgångspunkter
            och krav och att också förhandlingar och konflikter utformas utifrån
            en gemensam strategi.
          </note>
          <note>
            Det är därför som det är så viktigt att kunna vidta sympatiåtgärder.
            Mikael Odenberg säger: Det är väl onödigt. Det är väl ingen primärkonflikt
            där. Nej, men det är ett instrument som gör att den som är i ett
            underläge får en hävstång för att hävda sina intressen.
          </note>
          <note>
            På samma sätt är det när det gäller alla frågor om proportionalitetsprinciper,
            där någon ska avgöra vilka konfliktverktyg som skulle vara tillåtna.
            Det ska parterna själva disponera över.
          </note>
          <note>
            I den här situationen drev LO sitt LISA-projekt.
          </note>
          <note>
            Det innebär en långtgående samordning. Jag menar att det innebär
            en långtgående statlig lönepolitik och inkomstpolitik. Den gillade
            inte vi i Vänsterpartiet.
          </note>
          <note>
            Vi vill slå vakt om den fackliga självständigheten. Vi vill slå
            vakt om de möjligheter att gå i konflikt och driva igenom sina
            avtalskrav som den svenska modellen har. Därför var vi kritiska
            mot LO:s förslag.
          </note>
          <note>
            Det är inte LO som har vunnit i de manglingar som har pågått
            kring den här propositionen. Det är snarare så att det är respekten
            för förhandlingsordningsavtalen som gäller och den fackliga friheten.
            Det finns ingen samordning eller normering. Men det finns ett
            underlättande, ett samspel och ett informationsutbyte från medlingsinstitutets
            sida.
          </note>
          <note>
            Statens roll ska vara neutral men aktiv. Borgerligheten klagar
            över att man inte säger tillräckligt om lönestrukturen. Ni vill
            öka spännvidden i lönestrukturen. Ni vill försämra konfliktverktyget
            så att marknaden driver fram era lösningar, som är motsatsen till
            rättvisa. Det är en svår balansgång att ta ett fördelningspolitiskt
            ansvar och släppa parterna i neutralitet för att de ska kunna
            göra upp och skaffa sig legitimitet i sina avtal. Men det är vad
            jag tror är statens ansvar.
          </note>
          <note>
            Blockadförbudet som har genomförts av en ohelig allians mellan
            Miljöpartiet och borgerligheten anser jag är ett grundskott mot
            konflikträtten. Det är principiellt mycket allvarligt att inskränka
            de grundliga fackliga rättigheterna att vidta stridsåtgärder.
            Avtal bör gå före lag. Det har vi löst på de flesta områden, men
            det är kvar på en del områden därför att det har materiella effekter.
          </note>
          <note>
            Det är viktigt att det även i små företag finns kollektivavtal
            när någon blir anställd så att man har reglerade villkor och försäkringslösningar.
            Det fanns en rekommendation från LO:s sida som var accepterad
            av berörda förbund som gjorde att man inte skulle dra på sig några
            kostnader eller förpliktelser.
          </note>
          <note>
            Jag tycker att det är mycket dåligt hanterat, framför allt av
            Miljöpartiet, som utnyttjar sin möjlighet att kliva över gränsen
            i en fråga av yttersta betydelse för fackföreningsrörelsen men
            också för Vänsterpartiet.
          </note>
          <note>
            Det är många frågor som har varit på tapeten när det gäller den
            allmänna arbetsrätten. Låt mig bara säga följande. Vi är mycket
            glada för att utskottet ger ett tillkännagivande angående behovet
            av en arbetsrättslig översyn som grundar sig på frågor som handlar
            om strukturförändringarna, flexibiliteten på arbetsmarknaden,
            korttidsanställningar, problemen för yttrandefriheten, arbetstagarbegreppets
            förändring, osv. Det gör att vi har ett sämre skydd och inflytande
            i dag än vad som var tänkt när vi på 70-talet gjorde vår arbetsrätt.
          </note>
          <note>
            Det tillkännagivandet är mycket viktigt. Det är motsatsen till
            de förslag på arbetsrättsliga utredningar som borgerligheten står
            för som systematiskt underminerar löntagarnas ställning. För övrigt
            har Vänsterpartiet motionerat i en lång rad frågor som samtliga
            gäller förstärkning av den enskildes rättigheter i förhållande
            till visstidsanställningar, anställningsskydd, lokala avtal, osv.
          </note>
          <note>
            Det finns en serie reservationer. Låt mig här bara lyfta fram
            reservation 24, som handlar om principförbudet mot utköp när någon
            har blivit uppsagd eller avskedad utan saklig grund och detta
            är fastslaget i domstol. Då ska det inte vara så lätt att låta
            pengar och makt gå före rätt. Då ska man inte kunna göra sig av
            med den som har fått rätt i domstol. I synnerliga fall, i rena
            undantagsfall, där själva verksamheten i företaget skulle upphöra
            kan man tänkta sig en undantagsklausul. Men annars ska det vara
            mycket kraftfulla böter och rättighet till återanställning för
            den som har drabbats.
          </note>
          <note>
            Fru talman! Jag yrkar bifall endast till reservation
          </note>
          <note>
            7 i blockadfrågan och reservation 24 angående utköpsfrågan.
          </note>
          <note type="speaker">
            Anf. 3 STEFAN ATTEFALL (kd):
          </note>
          <note>
            Fru talman! Lönebildningen är central för sysselsättning och
            tillväxt. Det har regeringen tydligt poängterat alltsedan 1995
            i olika ekonomisk-politiska propositioner. Även i det EMU-beslut
            som den socialdemokratiska kongressen nyligen tog är lönebildningen
            en av nyckelfaktorerna innan Sverige kan vara moget för en anslutning.
          </note>
          <note>
            Samtidigt vet vi att Sverige har halkat efter rejält i den s.k.
            välståndsligan och att den ekonomiska utvecklingen under 1980-
            och 1990-talen har varit sämre än för flertalet OECD-länder. De
            senaste årens tillväxt har inte varit tillräcklig för att ta igen
            Sveriges fall i välståndsligan sedan 1970, då vårt land var ett
            av de rikaste i världen. Trots att Sveriges BNP-
          </note>
          <note>
            tillväxt i dag är högre än i några av våra grannländer skulle
            det ta över 20 år att återta den topposition som vi hade under
            1970-talets första hälft.
          </note>
          <note>
            Under de senaste 20 åren har den svenska lönebildningen fungerat
            dåligt. Lönerna i Sverige har ökat snabbare än i våra viktigaste
            konkurrentländer. Tidigare har detta dolts genom ständigt återkommande
            devalveringar. Nu är den vägen stängd och låginflationspolitiken
            etablerad. Därför måste också lönebildningen fungera bättre och
            leda till avtal i samklang med konkurrentländerna om vi ska få
            ned den höga arbetslösheten.
          </note>
          <note>
            Hans Andersson sade att lönebildningen har fungerat bra under
            senare år, men det stämmer inte. Det visar också en rapport från
            Näringsdepartementet, som Mona Sahlin säkert känner till. Den
            heter
          </note>
          <note>
            Benchmarking av näringspolitiken. Den visar just att
          </note>
          <note>
            "lönekostnaderna i företagssektorn ökade väsentligt snabbare
            än i flertalet övriga OECD-länder 1997-98".
          </note>
          <note>
            Det är under senare år, Hans Andersson. Även vid en jämförelse
            mellan förändringar i lönekostnader och produktivitet ligger Sverige
            förhållandevis dåligt till.
          </note>
          <note>
            Vidare heter det i rapporten: "Även om man tar hänsyn till arbetsmarknadsläget
            finner man att den svenska lönebildningen inte fungerade speciellt
            väl, utan man har hamnat tillsammans med Spanien, Finland, Irland
            och England i en grupp som verkar klara detta sämst."
          </note>
          <note>
            Till detta kan läggas att vi mitt i en rejäl högkonjunktur har
            9 % arbetslöshet, när vi räknar in dem som är i arbetsmarknadspolitiska
            åtgärder. Det är närmare 400 000 enskilda individer.
          </note>
          <note>
            Mot den här bakgrunden, vad levererar då regeringen och statsrådet
            Mona Sahlin för slags proposition? Vad handlar den om? Jo, den
            handlar om inrättande av ett medlingsinstitut, och bara detta.
          </note>
          <note>
            Vi kristdemokrater stöder i huvudsak inrättande av detta institut
            - eller ska jag hellre säga utveckling av den befintliga myndigheten
            Statens förlikningsmannaexpedition? Det kan man ju säga att det
            är. Jag tror att medlingsinstitutet kan fylla en viktig roll i
            vissa lägen för att medverka till samordnade avtalsperioder, ge
            råd och stöd, främja en sund lönebildning och ha verktyg för att
            kunna kyla ned när en konflikt börjar växa fram och också agera
            som medlare.
          </note>
          <note>
            Fru talman! Vi anser att det endast är arbetsmarknadens parter
            som kan utveckla löneformer och anställningsvillkor som är anpassade
            till dagens och morgondagens arbetsmarknad med dess snabba omvandlingstakt
            och allt större variation i anställningsformer, arbetstid och
            arbetsorganisation. Inrättandet av ett medlingsinstitut får därför
            inte leda till statlig inkomstpolitik. Det är viktigt att betona
            att det även fortsättningsvis är arbetsmarknadens parter som har
            huvudansvaret för lönebildningen. Det får inte vara så att parternas
            ansvar avtar.
          </note>
          <note>
            Men jag betonar, vilket är viktigt, att ett inrättande av ett
            medlingsinstitut inte löser lönebildningsproblemen i Sverige.
            Det kan spela en viss roll, och därför stöder vi förslaget i dess
            väsentliga delar. Men i den rapport från Näringsdepartementet
            som jag nyss nämnde står det att vi har "ett genuint problem med
            vår lönebildning". Och med lönebildning menar rapportförfattarna
            både den generella löneökningstakten och lönebildning som ger
            incitament till högre utbildning och kompetens och ansvarstagande.
          </note>
          <note>
            Frågan jag måste ställa till statsrådet Mona Sahlin, socialdemokraten
            Björn Kaaling i utskottet och Hans
          </note>
          <note>
            Andersson är: Anser ni att vi har löst det "genuina problemet"
            med lönebildningen med denna proposition och detta betänkande?
            Det är nyckelfrågan för dagens debatt.
          </note>
          <note>
            Det anmärkningsvärda med den proposition om lönebildning som
            vi i dag ska ta ställning till är att den uteslutande handlar
            om den totala löneökningstakten, trots att vår lönebildning lider
            av flera andra centrala problem. I alltför liten utsträckning
            uppmuntras kunskaps- och kompetensutveckling. Orsaken till detta
            är bl.a. de höga skattekilarna samt den sammanpressade lönestrukturen.
          </note>
          <note>
            För att tala klartext: Det är för dålig ekonomisk utdelning för
            en undersköterska att sätta sig på skolbänken och bli sjuksköterska.
            Många offentligt anställda akademiker har lägre livslöner än personer
            inom den privata sektorn som bara har gymnasieutbildning som högsta
            utbildningsnivå. Vi ser framväxande flaskhalsar på arbetsmarknaden
            som ett tecken på att rörligheten mellan yrken, branscher och
            orter inte fungerar tillfredsställande på grund av att lönestrukturer
            och skattesystem inte är anpassade.
          </note>
          <note>
            Vi kristdemokrater har några punkter som jag gärna skulle vilja
            trycka på som är viktiga för att främja en god lönebildning.
          </note>
          <note>
            1. För att uppmuntra arbete, utbildning, kompetensutveckling
            och ökat ansvarstagande måste skatten på arbete sänkas för alla,
            exempelvis genom ett höjt grundavdrag. Marginalskatterna och olika
            former av marginaleffekter måste hållas nere. Maximal marginalskatt
            ska vara 50 % i enlighet med skattereformen.
          </note>
          <note>
            2. Arbetslöshetsförsäkringen betalas i dag genom relativt blygsamma
            medlemsavgifter, arbetsgivarnas arbetsmarknadsavgifter men framför
            allt över statsbudgeten. Försäkringen ska vara obligatorisk och
            gälla för alla och i större utsträckning finansieras genom avgifter
            från de försäkrade. När arbetslösheten stiger ökar avgifterna,
            och när den sjunker minskar de. En sådan modell ger incitament
            för en bättre fungerande lönebildning.
          </note>
          <note>
            Löntagarna kompenseras genom sänkta inkomstskatter, exempelvis
            genom höjt grundavdrag.
          </note>
          <note>
            3. Vinstdelningssystem för de anställda kan med fördel utgöra
            en del i den framtida lönebildningen. Ett sådant system skapar
            en god och flexibel koppling mellan företagens vinster och de
            anställdas ersättningar. Arbetsgivaravgifter bör inte tas ut på
            ersättning från ett vinstdelningssystem.
          </note>
          <note>
            4. För att utbildning ska premieras bättre och bristyrken ska
            kunna locka till sig arbetskraft måste lönebildningen ge utrymme
            för en bättre löneutveckling inom dessa yrken jämfört med hur
            det fungerat hitintills. Därmed kan också ökade möjligheter skapas
            för tillkomst av arbeten inom branscher med relativt låga ingångslöner.
          </note>
          <note>
            Fler sådana arbeten ökar möjligheten för många att komma ut på
            arbetsmarknaden. Skattesänkningar för låginkomsttagare kan då
            underlätta en sådan process.
          </note>
          <note>
            Fru talman! När man läser utskottsmajoritetens text i betänkandet
            ser man att de ödslar stor energi på att polemisera mot oppositionen.
            Det är i och för sig trevligt att vi uppmärksammas. De mer halsbrytande
            och inkonsekventa argumenten finner vi i början, där det hävdas
            att vi kristdemokrater vill ha mer av statlig styrning och att
            vi lägger oss i för mycket i sådant som arbetsmarknadens parter
            ska sköta. Men vad är det vi föreslår? Jo, det är, som jag nyss
            nämnde i mitt tal, skatteförändringar och strukturella åtgärder
            som skapar bättre förutsättningar för en sundare lönebildning.
          </note>
          <note>
            På s. 17 i utskottsmajoritetens text står precis detta, nämligen
            att lönebildningen "verkar inom en ram som består av den ekonomiska
            politiken i stort, av arbetsmarknadspolitiken, skatte- och transfereringspolitiken,
            socialpolitiken m.m.". Det måste väl vara tillåtet att försöka
            ändra i dessa ramar för att främja en bättre fungerande lönebildning
            utan att beskyllas för statlig inkomstpolitik. Eller menar inte
            utskottsmajoriteten vad man själv skriver i sitt betänkande?
          </note>
          <note>
            Fru talman! Det är glädjande att vi i detta betänkande kan samla
            en majoritet för att förbjuda stridsåtgärder mot enmans- och familjeföretag.
            Med hot om blockad tvingas exempelvis ett företag där bara familjemedlemmarna
            arbetar att teckna kollektivavtal, med höga kostnader som följd.
            Rätten att stå utanför existerar i praktiken inte. Lika självklart
            som det är att denna rättighet borde finnas bör det vara att företaget
            tecknar kollektivavtal när de har anställda som kräver ett sådant.
          </note>
          <note>
            Regeringens egen utredare, förre statssekreteraren socialdemokraten
            Svante Öberg, har utrett detta och föreslagit att ett förbud mot
            stridsåtgärder mot enmans- och familjeföretag ska införas. Regeringen
            och
          </note>
          <note>
            Mona Sahlin var också inne på denna linje ett tag, men fick backa
            efter protester från LO. LO har ju tydligen haft veto på vad som
            får stå i denna proposition. Argumentet för att inte ta med detta
            förbud blev att LO har lovat att de förbund som fortfarande använder
            denna möjlighet ska ändra i sina avtal så att arbetsgivarna förvisso
            ska tvingas teckna avtal men slippa betala en del avgifter som
            man tidigare tagit ut.
          </note>
          <note>
            En fråga man ställer sig är varför fackförbunden inte kunde ställa
            upp på detta tidigare, eftersom de nu lovar att göra det. Jag
            har själv erfarenhet av att min pappa blev utsatt för just denna
            typ av stridsåtgärder fast han inte hade några anställda och var
            enmansföretagare.
          </note>
          <note>
            Jag tycker att det är en elementär rättvisefråga och en viktig
            principfråga att man inte ska behöva betala en avgift för något
            man inte utnyttjar och att man ska kunna stå utanför när man är
            egenföretagare eller familjeföretagare.
          </note>
          <note>
            Allt talar för att vi behöver anta det lagförslag som finns i
            detta betänkande om vi ska få ordning på detta område och kunna
            hävda viktiga grundläggande principer.
          </note>
          <note>
            Fru talman! Får jag slutligen kommentera vad som i detta sammanhang
            kanske är en detalj, men en viktig sådan för många mindre företag.
            Det gäller reservation 26, som bl.a. vi kristdemokrater står bakom,
            om semesterlön vid särskilt utbildningsbidrag.
          </note>
          <note>
            Det är ett utmärkt exempel på hur regelsystem utformas utan hänsyn
            tagen till småföretagens speciella situation.
          </note>
          <note>
            De som studerar med särskilt utbildningsbidrag får sin semesterlön
            betald av sina arbetsgivare, även för den tid de studerat. Samtidigt
            ska arbetsgivaren betala semesterlön för den som vikarierar för
            den studieledige - alltså dubbel semesterlön. Det kan givetvis
            inte vara rimligt. Det måste vara så att den som betalar lön och
            ersättning också ska stå för semesterersättningen.
          </note>
          <note>
            Men socialdemokrater, vänsterpartister och miljöpartister röstar
            emot och tycker att nuvarande ordning är rimlig och bra. Samtidigt
            säger man sig vilja förenkla för småföretagen, men det är som
            vanligt mycket prat och ingen konkret handling. Den som med trovärdighet
            vill förenkla för småföretagarna måste rätta till denna typ av
            brister.
          </note>
          <note>
            Det ska bli mycket intressant att höra statsrådets
          </note>
          <note>
            Sahlins kommentar till detta. Är det en rimlig ordning att den
            som studerar i kunskapslyftet och får ersättning från staten för
            detta ska få semesterlön från arbetsgivaren, samtidigt som arbetsgivaren
            betalar semesterlön för vikarien? För ett stort företag spelar
            det kanske ingen större roll, men för ett litet företag kan det
            vara oerhört väsentligt och viktigt. Det skapar mycket irritation,
            och det strider helt mot de uttalanden som kommer från Näringsdepartementet
            om att förenkla för småföretagen.
          </note>
          <note>
            Fru talman! Jag står naturligtvis bakom samtliga kristdemokratiska
            reservationer, men för tids vinnande ska jag nöja mig med att
            yrka bifall till reservationerna 2 och 26. På en punkt vill jag
            dock yrka bifall till utskottets majoritetstext, nämligen vad
            beträffar mom. 9 angående förbud mot blockad av enmansoch familjeföretag.
          </note>
          <note type="speaker">
            Anf. 4 HANS ANDERSSON (v) replik:
          </note>
          <note>
            Fru talman! Jag anser fortfarande att kristdemokraterna inte
            riktigt har bestämt sig för på vilken fot de ska stå. Detta handlar
            om ett medlingsinstitut och vilka uppgifter det ska ha. Det handlar
            om det utrymme i vilket parterna har att agera när de förhandlar
            fram kollektivavtal.
          </note>
          <note>
            Men i stället ägnas det mesta av kd:s motion och reservation
            2, Innebörden av en välfungerande lönebildning m.m., åt helt andra
            saker. Den enskilda arbetstagaren ska få större inflytande över
            anställningsavtalet. Det ska vara individuella avtal i stället
            för kollektiva. För mycket lagstiftning på arbetsmarknaden ligger
            bakom arbetslöshet. Skattepolitiken tas upp, och lönestrukturen.
            Ingångslönerna är för höga.
          </note>
          <note>
            Reservationslönerna är för höga. Arbetslöshetsförsäkringen är
            för generös. Det arbetsrättsliga regelverket ger den fackliga
            parten för mycket att säga till om. Så föreslår man proportionalitetsregler,
            förbud mot sympatiåtgärder osv.
          </note>
          <note>
            Ni går rakt in i det som parterna ska avgöra! Jag har ingen uppfattning
            politiskt om var ingångslönerna ska ligga. Jag vill inte ta ställning
            till den relativa fördelningen av löneutrymmet. Jag har synpunkter
            på det samlade fördelningspolitiska utfallet, men låt parterna
            sköta detta!
          </note>
          <note type="speaker">
            Anf. 5 STEFAN ATTEFALL (kd) replik:
          </note>
          <note>
            Fru talman! Vi vill inte heller gå in och fastställa olika lönesatser,
            Hans Andersson. Men vi tror att man främjar en sund lönebildning
            genom att använda skatteinstrumentet, exempelvis genom att sänka
            skatten för låginkomsttagare genom höjt grundavdrag. Det gör att
            det blir lättare att driva löneförhandlingar, och de kan utfalla
            på en rimligare nivå och på ett rimligare sätt.
          </note>
          <note>
            De ekonomiska ramarna, som Hans Andersson själv har skrivit under
            på i betänkandet, styr lönebildningen. De skapar det ramverk som
            lönebildningen verkar inom. Det är det som det handlar om.
          </note>
          <note>
            Problemet med Hans Andersson och vänsterpartisterna är att de
            inte vill påverka ramarna. Ni verkar tycka att allt är bra. Det
            finns dock ett undantag. Det är att Hans Andersson har ställt
            upp på ett antal åtgärder för att ändå förändra maktfördelningen
            på arbetsmarknaden.
          </note>
          <note>
            Hans Andersson sade i sitt anförande att arbetsgivarintressena
            har för stor makt när det gäller att sätta lönerna. Nu vill Hans
            Andersson ändå förlänga varseltider, höja varselavgifter och ge
            medlingsinstitutet rätt att skjuta upp en varslad stridsåtgärd
            - helt enkelt att ingripa och ändra de spelregler som Hans Andersson
            tycker i för stor utsträckning är till förmån för arbetsgivarna.
            Frågan är om Hans Andersson tycker att det är en rimlig ordning
            - det förefaller så om man lyssnar på hans retorik - att försvaga,
            ur hans synvinkel, arbetstagarnas intressen i lönebildningen.
          </note>
          <note type="speaker">
            Anf. 6 HANS ANDERSSON (v) replik:
          </note>
          <note>
            Fru talman! Vad jag sade var att det inte sker någon sådan förskjutning
            i frågan om vilken möjlighet jag har att ställa krav och driva
            igenom mina krav eller vilka konfliktverktyg som jag kan utnyttja.
            Men däremot sker det en förändring, särskilt om det inte finns
            ett avtal mellan parterna, av vissa regler, t.ex.
          </note>
          <note>
            varselregler, och av uppskjutandemöjligheter.
          </note>
          <note>
            Men det jag vill åt - min fråga som jag ställde och som jag inte
            får något svar på - är att ni inte har någonting annat än materiella
            försämringar för den ena parten när det gäller konfliktverktyg
            att komma med, i förhållande till propositionen. Vad ni i stället
            säger är att det vore bra att sänka skatten och att ni tycker
            att det är för liten lönespännvidd i Sverige. Det kan ni ju säga.
            Bra! Säg det i den politiska debatt som kommer att föras nu när
            frågan om fördelningspolitik och lönebildning förs in i riksdagen.
          </note>
          <note>
            Men detta är väl ingenting som ni vill ha lagfäst?
          </note>
          <note>
            Detta är väl ingen synpunkt på vad medlingsinstitutet ska tycka?
            I så fall är det ju ren och skär statlig inkomstpolitik som ni
            förespråkar, fast ni säger att ni inte gör det.
          </note>
          <note type="speaker">
            Anf. 7 STEFAN ATTEFALL (kd) replik:
          </note>
          <note>
            Fru talman! Vi konstaterar att regeringen själv säger att lönebildningen
            är central för att skapa sysselsättning och tillväxt, och vi har
            en hög arbetslöshet.
          </note>
          <note>
            Regeringen upprepar detta ständigt och jämnt. Sedan kommer man
            med den stora propositionen om lönebildning. Då blir det inrättande
            av medlingsinstitut, som vi kristdemokrater säger kanske kan ha
            ett visst värde i vissa lägen. Vi säger inte att vi är emot detta.
          </note>
          <note>
            Men problemet är mycket större än så. Eller menar verkligen Hans
            Andersson att lönebildningsproblemen som beskrivs i propositionen
            och som beskrivs i rapporten Benchmarking av näringspolitiken
            är lösta med inrättandet av ett enda institut?
          </note>
          <note>
            Vi menar att skatten exempelvis på arbete påverkar hur lönerörelsen
            utvecklas i framtiden. Vi menar att det påverkar förutsättningarna
            för lönebildning i framtiden om man exempelvis slopar arbetsgivaravgifter
            på vinstdelning i företag. Man får en sundare miljö att fastställa
            rimliga löner och lönevillkor inom.
          </note>
          <note>
            Det är den politiken vi vill föra. Vi vill inte gå in och detaljstyra
            enskilda avtal. Har man fått ut det av vår motion har man inte
            lärt sig läsa, vill jag påstå.
          </note>
          <note type="speaker">
            Anf. 8 MARGARETA ANDERSSON (c):
          </note>
          <note>
            Fru talman! Det går bra för Sverige på många sätt:
          </note>
          <note>
            arbetslösheten minskar, tillväxten är hög och vi kan successivt
            beta av våra skulder. Jag är stolt över att
          </note>
          <note>
            Centerpartiet medverkat till detta genom ett ofta tungt arbete
            för att sanera statens finanser, både i regeringsställning och
            som ansvarstagande oppositionsparti.
          </note>
          <note>
            Centerpartiet har varit med om att sanera den dåliga ekonomin,
            och vad vi nu kräver är att regeringen följer upp det arbete som
            påbörjats. En del i det uppföljningsarbetet måste vara att se
            till att arbetsmarknaden får ett regelverk som är tydligt, genomskinligt
            och upplevs rättvist av alla parter. Risken är annars stor att
            inflationen åter stiger till nivåer liknande dem under förra decenniet.
          </note>
          <note>
            De som tjänat på inflationsekonomin är de som tagit lån, för
            de har kunnat betala tillbaka en reellt mindre summa på grund
            av att inflationen undergrävt penningvärdet. Å andra sidan har
            långivarna förlorat i samma mån, och detta har drivit upp räntorna
            till ibland tvåsiffriga belopp. Lönenivåerna steg utan att reallönerna
            gjorde det.
          </note>
          <note>
            När sedan kostnadsrelationerna till andra länder gjorde att många
            företag i början på 1990-talet fick problem i lågkonjunkturen
            sprack hela bubblan. Företag gick omkull, och Sverige fick den
            högsta arbetslösheten på många årtionden. Arbetsmarknadens aktörer
            har därefter ägnat sig åt att se till att folk har haft något
            att sysselsätta sig med och inte alls funderat över hur själva
            arbetsmarknaden ska fungera.
          </note>
          <note>
            När vi nu börjar se resultatet av det mödosamma arbetet med att
            räta upp ekonomin är det lätt att blåsa faran över och lätta på
            plånboken. Inte minst såg vi det på s-kongressen den gångna helgen.
            För att få igenom sin politik hos en motsträvig kongress var partiledningen
            beredd att betala dyrt med löften om nya dyrbara reformer och
            ökade utgifter. Men ett sådant lättsinne riskerar att straffa
            sig på sikt. Det må vara att vi just nu skulle kunna öka utgifterna,
            lätta på statsfinanserna, men någon måste i slutändan betala det.
            Och ännu har vi en stor skuld, uppkommen på ett par decennier,
            som riskerar att bli ett tungt arv för våra barn.
          </note>
          <note>
            I detta nu ser vi hur Sverige är på väg att ta steget in i den
            nya ekonomin. Har dess profeter rätt, så ser vi framför oss en
            lång period av tillväxt förenad med låg inflation. Men det innebär
            också särskilda krav, att vi ser den nya ekonomins förutsättningar
            och följder. Och dit är det fortfarande långt.
          </note>
          <note>
            I allt väsentligt har Sverige en arbetsmarknad anpassad för industrisamhällets
            storskalighet och kapitalintensitet. Investeringar i medarbetare
            och deras kunskaper missgynnas gentemot traditionella investeringar
            i maskiner och produktion. Innovationsföretag, ofta små och nystartade,
            har det besvärligt. Det finns mycket att göra.
          </note>
          <note>
            En avgörande förutsättning för en långvarig tillväxt är en fungerande
            lönebildning som ser till att lönerna inte sticker i väg fortare
            än tillväxt och produktivitetsökningar med inflation som följd.
            Inte minst när hjulen börjar snurra, som nu, är det angeläget
            att vara vaksam.
          </note>
          <note>
            Bortom nästa hörn ser vi en situation med arbetskraftsbrist i
            stället för arbetslöshet. Bara kommunerna kommer att behöva nyanställa
            mängder med människor för att klara sina åtaganden inom några
            år. Ännu lite längre bort ser vi en situation där fyrtiotalisterna
            går i pension samtidigt som de i produktiv ålder är färre än på
            mycket länge. Om vi ska klara den situationen måste vi börja förbereda
            oss redan nu, och då är en sund arbetsmarknad under det kommande
            decenniet en av huvudpunkterna.
          </note>
          <note>
            Det avgörande för en ny arbetsmarknad är kanske inte själva medlingsinstitutet
            och på vilket sätt staten håller ett vakande öga på lönebildningen.
            Det är nog så viktigt, och Centerpartiet välkomnar det. Förmodligen
            är det mer avgörande vilken syn främst socialdemokrater och vänsterpartister
            i regering och riksdag ger uttryck för när det handlar om att
            över huvud taget förändra och förnya. Det kommer nämligen att
            vara nödvändigt med förändring och förnyelse.
          </note>
          <note>
            Mot en sådan bakgrund blir betänkandet ganska talande. Man motsätter
            sig konsekvent även små förändringar. Blockadförbudet är ett sådant
            exempel som rimligen bara handlar om maktförhållanden på arbetsmarknaden,
            i detta fall fackens rätt att utöva makt också över de företag
            där det inte finns några anställda att skydda. Tilltron till anställdas
            och arbetsgivares förmåga att lokalt komma överens om vilka regler
            som ska gälla är ett annat.
          </note>
          <note>
            Trygghet, fru talman, är inget som staten eller någon annan kan
            garantera. Trygghet i arbetslivet kan inte kommenderas fram. Den
            övertygelsen hör en förgången tid till. Var fjärde anställd har
            i dag vad man kan kalla atypiska anställningsförhållanden.
          </note>
          <note>
            Alltfler arbetar i projektform eller som egenanställda.
          </note>
          <note>
            Bemanningsföretagen har formligen exploderat på bara några få
            år. Dessa människor ställs i stor utsträckning utanför den storskaliga
            trygghet som dagens arbetsrätt har lagt grunden för. I alltför
            stor utsträckning är deras förhållanden inte förutsedda och därför
            inte med i lagstiftningen.
          </note>
          <note>
            Jag har stor förståelse för att man kan känna olust inför förändringen.
            Det invanda och trygga förändras och försvinner ibland helt. Förändring
            övergår från att vara undantag till att bli normaltillstånd. Det
            är i en sådan situation tryggheten måste finnas på nytt, i den
            ständiga förändringen och i annorlunda förhållanden.
          </note>
          <note>
            Och då måste det handla om en vingarnas trygghet -
          </note>
          <note>
            ett sätt att kunna åstadkomma att man hänger med i förändringen
            och får vara en del av den. Staten har en stor och viktig uppgift
            i allt detta, från att låta också de människor som i dag ställs
            utanför omfattas av de offentliga trygghetssystemen till att ge
            människor förutsättningar att vara med i förändringen - genom
            utbildning och kvalificerade insatser vid arbetslöshet.
          </note>
          <note>
            Men det förutsätter att man också tar ett samlat grepp på trygghetsbegreppet.
            För de allra flesta är ett jobb att gå till grunden för den personliga
            tryggheten. Den som inte har kommit in i systemet står utanför
            och har ett mycket dåligt skydd även i vårt land. Har man väl
            kvalificerat sig för a-kassa m.m. kan man känna sig lugnare. Man
            kan förlora jobbet utan att förlora den ekonomiska tryggheten.
          </note>
          <note>
            För de människor som inte har kommit in på arbetsmarknaden är
            det möjligheten att över huvud taget få ett jobb som är avgörande.
            Därför är det viktigt att så många företag som möjligt kan etablera
            sig, växa och bli starkare för att så många som möjligt ska kunna
            få vara med i leken.
          </note>
          <note>
            Av den anledningen är jag mycket förvånad över att man inte har
            tagit med fler förslag från den
          </note>
          <note>
            Öbergska utredningen i propositionen. Man har i förslaget bara
            tagit med en punkt, visserligen viktig men inte allena saliggörande.
            När det gäller förbud mot blockad mot enmans- och familjeföretag
            har regeringen dessutom riksdagens uppdrag att snarast återkomma
            med ett förslag i ärendet. Men man har ännu inte, nästan ett år
            efter riksdagens beställning, återkommit med förslag.
          </note>
          <note>
            Nu har det bildats en majoritet i utskottet. De olika motionsförslagen
            från Centerpartiet, Folkpartiet,
          </note>
          <note>
            Kristdemokraterna, Moderaterna och Miljöpartiet har sammanförts
            till ett beslut om genomförande av förslaget i samband med övriga
            förslag i propositionen.
          </note>
          <note>
            Jag tillstyrker den här majoritetens förslag.
          </note>
          <note>
            Stridsåtgärdernas proportionalitet är en annan fråga som drabbar
            företagen hårt, eftersom många personer i ett företag i dag är
            att anse som nyckelpersoner. Att ta ut ett fåtal av dem kan åsamka
            företaget stor skada utan att det kostar den fackliga organisationen
            några stora pengar.
          </note>
          <note>
            Frågan om vem som ska ha statistikansvaret för arbetsmarknadsområdet
            är en annan fråga där regeringen kommer med ett förslag som jag
            inte kan ställa upp på. För min del anser jag att det vore bättre
            om de resurser som ska satsas på att bygga upp en statistikfunktion
            inom Medlingsinstitutet satsades på att förstärka SCB, Statistiska
            centralbyrån. Man har redan nu en uppbyggd administration, och
            med ytterligare resurser skulle man kunna bli ännu effektivare
            när det gäller att ta fram den arbetsmarknadsstatistik som behövs.
            Man skulle kunna svara för den statistik som behövs för lönebildningen
            men även för de uppgifter som ska till Eurostat och andra myndigheter.
          </note>
          <note>
            Nu kommer detta ansvar att vara delat på flera olika myndigheter,
            och det kommer att försvåra både framtagandet och användandet
            av uppgifterna.
          </note>
          <note>
            Utskottet behandlar även en del motioner från allmänna motionstiden
            med bäring på området lönebildning och arbetsrätt. En fråga som
            har kommit upp gäller en utredning av hela arbetsrätten. Det har
            hänt ganska mycket på arbetsmarknadsområdet sedan
          </note>
          <note>
            1970-talet när lagstiftningen antogs. Därför anser vi från Centerpartiets
            sida i likhet med flera andra partier att en utredning behöver
            göras för att man ska se vad som fortfarande fungerar, vad som
            behöver justeras eller tas bort eller om man ska införa en helt
            ny lagstiftning.
          </note>
          <note>
            En annan fråga där några steg togs av Centerpartiet och regeringen
            under den förra mandatperioden gäller lokala avtal. Riksdagen
            beslutade att man under vissa omständigheter skulle kunna göra
            avsteg från centrala avtal på lokal nivå. Från vår sida finns
            önskemål om att gå vidare i den här riktningen. Det finns fler
            områden där de lokala parterna kan fatta självständiga beslut
            utifrån både företagets och de anställdas önskemål. Kollektivavtal
            kan vara en god grund att stå på men ska inte hindra en för båda
            parter positiv utveckling.
          </note>
          <note>
            Detta med semesterlön vid utbildningsbidrag och hela semesterlagen
            behöver ses över. Det finns många tillägg och förändringar som
            har gjorts under årens lopp. Det har medfört att lagstiftningen
            är snårig och svår att överblicka. En utredning som rätar ut frågetecknen
            och ställer allt i relation till dagens arbetsmarknad är nödvändig.
          </note>
          <note>
            Fru talman! Hela arbetsrätten behöver omformas så att den passar
            dagens samhälle. Fler behöver få jobb. Lönebildningen behöver
            göras internationellt konkurrenskraftig. Andra regler behöver
            ses över så att de skyddar den som behöver skydd men inte hindrar
            människor som vill komma in på arbetsmarknaden. Regeringen har
            tagit ett steg i rätt riktning, men många fler återstår för att
            Sverige ska ha en stabil arbetsmarknad och ekonomi när nästa lågkonjunktur
            kommer.
          </note>
          <note>
            Slutligen, fru talman, yrkar jag bifall till reservation 9 under
            mom. 10 och reservation 12 under mom.
          </note>
          <note>
            13. Jag yrkar även avslag på reservation 7 under mom. 9. För
            övrigt står jag givetvis bakom samtliga reservationer som Centerpartiet
            har medverkat till.
          </note>
          <note type="speaker">
            Anf. 9 HANS ANDERSSON (v) replik:
          </note>
          <note>
            Fru talman! Jag skulle vilja fråga Margareta Andersson om arbetsrätten
            i stort. Det skulle jag vilja göra med anledning av den argumentation
            som har förts i talarstolen av Margareta Andersson om att människor
            med anställningar på kort tid och uthyrda människor i företagen
            kommer i en sämre ställning.
          </note>
          <note>
            Det är precis det som är en av utgångspunkterna för det tillkännagivande
            som finns.
          </note>
          <note>
            På samma sätt håller arbetstagarbegreppet på att ändras så att
            man ibland mer liknar en företagare fast man egentligen har ställning
            som anställd. Man missar i skydd, man missar i inflytande och
            man missar i trygghet. Sedan har vi yttrandefrihetsfrågorna. Det
            är en lång rad frågor som vi har nämnt när vi tagit upp frågan
            om behovet av översyn.
          </note>
          <note>
            Men i stället går Centerpartiet ihop med Moderaterna och Kristdemokraterna
            och säger att vi ska ha en genomgripande översyn av arbetsrätten.
            Det måste då baseras på vad dessa partier annars framför, och
            det är ju drastiska försämringar av löntagarens ställning i arbetslivet.
            Jag skulle vilja höra hur Margareta
          </note>
          <note>
            Andersson tänkte när hon valde vilken översyn eller utredning
            som hon var intresserad av att delta i.
          </note>
          <note type="speaker">
            Anf. 10 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag tycker de här frågorna är väldigt viktiga. Jag
            har inte i sak tagit ställning, och det gör man inte innan man
            tillsätter en utredning, till vad det är som ska utredas.
          </note>
          <note>
            I dag är det ungefär en miljon människor som inte omfattas av
            den arbetsrättsliga lagstiftning som vi har i det här landet.
            Då behöver vi se över detta grundläggande. Vilka ställningstaganden
            man sedan kommer fram till och vilka åtgärder som måste vidtas
            är någonting som en sådan utredning får utvisa. Det måste också
            skrivas utredningsdirektiv från regeringen som gör detta möjligt
            att genomföra. Men det är alldeles för många människor som står
            utanför det staket som vi har byggt upp av anställningsskydd och
            andra arbetsrättsliga lagar och som behöver komma in. Vi behöver
            anpassa lagstiftningen, men jag vill inte föregripa detta.
          </note>
          <note>
            Sedan finns det vissa saker som vi i sak har tagit ställning
            till och som behöver förändras för att fler människor ska komma
            in på arbetsmarknaden än i dag. En hel del kanske bara är av psykologisk
            natur på arbetsgivarsidan, men det hjälper inte dem som står utanför
            arbetsmarknaden. Därför behöver vi se över lagstiftningen. Den
            behöver förändras så att den fungerar i dagens samhälle.
          </note>
          <note type="speaker">
            Anf. 11 HANS ANDERSSON (v) replik:
          </note>
          <note>
            Fru talman! Det finns ju en välargumenterad linje som går ut
            på att förstärka dagens skydd och inflytande. Det är den som har
            utmynnat i ett tillkännagivande. Så finns det den helt motsatta
            linjen - att undergräva kollektivavtalen, att undergräva partsbalansen
            och att med all kraft försämra löntagarrättigheterna. Denna linje
            finns hos det borgerliga blocket, och dit har Margareta Andersson
            gått när hon stött den här reservationen.
          </note>
          <note>
            På samma sätt är det egentligen när det gäller ställningstagandet
            - även om det inte sägs i reservationer finns det i det särskilda
            yttrandet - att en serie förslag borde ha införts från den Öbergska
            utredningen. Samtliga dessa försvagar arbetstagarparten.
          </note>
          <note>
            Låt mig sedan bara kommentera de lokala avtalsmöjligheterna.
            Sådana har vi alltid i Sverige. Vi får dem genom de förbundsvis
            träffade kollektivavtalen.
          </note>
          <note>
            Men det som infördes 1996 och började gälla 1997
          </note>
          <note>
            har väl inte givit ett enda jobb. Jag tror att man uppfattar
            det så i utvärderingsgruppen. Däremot har man infört en liten
            rättslös zon där de som har mycket svaga lokala fack står sig
            väldigt slätt i förhållande till arbetsgivarintressena.
          </note>
          <note>
            Det tycks mig som om Centern i sina konkreta ställningstaganden
            oavbrutet lägger sig på arbetsgivarsidan.
          </note>
          <note type="speaker">
            Anf. 12 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag tycker att kollektivavtal ska vara grunden för
            arbetsmarknadens sätt att fungera. Kollektivavtal är väldigt effektiva.
            De gör att man som arbetsgivare inte behöver sluta avtal med varje
            enskild arbetstagare. Det är nödvändigt för att man ska få en
            smidig och snabb hantering av avtalsfrågor.
          </note>
          <note>
            Mycket behöver regleras. Jag vill inte frångå den tradition vi
            har i Sverige av att kollektivavtal är grunden i större utsträckning
            än vad lagstiftningen säger.
          </note>
          <note>
            Lagstiftningen ska finnas som en ram som man inte överskrider.
            Sedan kan man fylla på med kollektivavtal.
          </note>
          <note>
            Men det måste också finnas större möjligheter för enskilda företag
            och anställda att se till att detta fungerar bra på det enskilda
            företaget. Det finns många företag där man inte anställer därför
            att man tror att man inte kan göra olika saker. Det är väldigt
            viktigt att man känner denna förmåga och frihet att arbeta vidare
            på att bygga upp sitt företag och tillsammans med de anställda
            gå framåt i företaget.
          </note>
          <note>
            Där finns det en stor skillnad mellan Centerpartiet och Vänsterpartiet,
            och det är att vi vill ta till vara den enskilda företagsamheten
            och den enskildes ansvar.
          </note>
          <note>
            Den enskildes möjligheter i det här fallet är ganska starkt begränsade
            av kollektivavtalen. Jag vill att de ska finnas kvar och att de
            ska vidlyftiga och generösa.
          </note>
          <note>
            Sedan ska man se till att också skydda de svagaste på marknaden.
            Men vi får heller inte sätta upp staket så att de som är starka
            på marknaden lämnar Sverige och söker sig utomlands i stället.
            Då har vi också förlorat en stor möjlighet till en god och positiv
            utveckling av det här landet, både när det gäller arbetsmarknadssidan
            och framför allt när det gäller att ha en grund för en välfärd
            som kommer att bestå - även efter den lågkonjunktur som kommer
            om ett antal år, hur många vet vi inte.
          </note>
          <note type="speaker">
            Anf. 13 ELVER JONSSON (fp):
          </note>
          <note>
            Fru talman! Jag tror att vi alla uppskattar regeringens närvaro
            vid viktiga debatter. Så är inte alltid fallet, men det hedrar
            statsrådet Sahlin att hon följer sin proposition ända fram till
            det beslut som alltså föregås av denna kammardebatt.
          </note>
          <note>
            Däremot får jag väl tillstå att jag kanske blir mindre artig
            då jag kommenterar denna proposition, som nu ligger till grund
            för dagens debatt om lönebildning. Den visar nämligen än en gång
            att regeringen inte är förmögen att reformera lagstiftningen när
            det gäller arbetsmarknadslagar och lönebildning.
          </note>
          <note>
            Återigen har åsikterna från LO och Vänsterpartiet hindrat den
            kloka reform som Sverige skulle behövt:
          </note>
          <note>
            en flexibel lagstiftning kring lönebildning och arbetsrätt som
            bidrar till att välfärd och sysselsättning kan tryggas.
          </note>
          <note>
            Inför framtagandet av propositionen aviserade statsrådet att
            den kanske skulle komma att innehålla en behövlig lagstiftning
            när det gällde t.ex. ett borttagande av blockadmöjligheten mot
            enmansföretag. Det var samma sak t.ex. hösten 1996 när regeringen
            presenterade en proposition om en s.k. ny arbetsrätt.
          </note>
          <note>
            Först gick man ut med stora ambitioner att reformera.
          </note>
          <note>
            Slutresultatet blev några små förslag.
          </note>
          <note>
            Denna gång är det faktiskt likadant. Förslaget har tappat sting
            under den interna processen inom det socialdemokratiska regeringspartiet.
            Detta är att beklaga, inte minst mot bakgrund av de många och
            ofta goda förslag som presenterades i de utredningar som
          </note>
          <note>
            Svante Öberg ledde. Det gäller både Medlingsinstitut och lönestatistik
            och Medling och lönebildning samt den rapport som regeringen fick
            från Öberg och förre statsminister Ingvar Carlsson och som också
            föregick propositionsskrivandet.
          </note>
          <note>
            Få politiska uppgifter är viktigare än att modernisera de regler
            som styr den svenska arbetsmarknaden.
          </note>
          <note>
            Dagens lagstiftning bidrar till att cementera arbetslösheten
            på en högre nivå än nödvändigt och till att skapa problem med
            lönebildningen.
          </note>
          <note>
            Skadeverkningarna av lagstiftningen märks på många sätt: Arbetsgivare
            drar sig för att anställa, småföretagare tvingas betala dryga
            skadestånd därför att de missförstått snåriga regler och människor
            som en gång hamnat utanför arbetsmarknaden har mycket stora svårigheter
            att ta sig in. Lönesättningen avspeglar också dåligt såväl det
            samhällsekonomiska utrymmet som produktivitetsutvecklingen i skilda
            branscher och företag.
          </note>
          <note>
            Lönebildningen och arbetsmarknadslagarna ska ses som instrument
            för att skapa balans mellan arbetsgivare och arbetstagare på arbetsmarknaden.
            Den moderna arbetsmarknadslagstiftningen kom till därför att man
            ansåg att den anställde hade en svag position mot arbetsgivaren.
            Detta var ett riktigt påpekande såväl när lagstiftningen infördes
            som i dag. Vad som har gått snett är att organisationerna, både
            på arbetstagar- och på arbetsgivarsidan, i många fall fått för
            stort inflytande. Lönebildning och arbetsrätt bör därför i högre
            grad utformas så att den enskilde arbetstagaren och arbetsgivaren
            får större inflytande över anställningsavtalen. Detta är något
            som vi i Folkpartiet hävdat i flera år och också lagt fram förslag
            om i olika sammanhang.
          </note>
          <note>
            Det är ändock viktigt att påpeka att vi anser att det i huvudsak
            är avtal mellan parterna som ska lösa de här frågorna. Lagstiftning
            ska endast tillämpas i de fall där det är uppenbart att nuvarande
            regler inte fungerar som tänkt.
          </note>
          <note>
            Regeringen konstaterar att Sverige under lång tid misslyckades
            med att åstadkomma en lönebildning som var förenlig med kraven
            på konkurrenskraft och goda förutsättningar för tillväxt. Detta
            ledde till upprepade devalveringar som för en tid förbättrade
            situationen men på sikt ledde till kompensationskrav och hög inflation.
          </note>
          <note>
            Regeringen konstaterar i propositionen: "I Sverige dröjde det
            ända till början av 1990-talet innan ett definitivt beslut togs
            om att på allvar försöka bryta inflationsutvecklingen." Därmed
            tycker jag mig spåra att man något gör upp räkningen med 80-talets
            lättsinne och 70-talets debatt om de s.k. övervinsterna.
          </note>
          <note>
            Rentav kanske det är ett erkännande av den tidigare borgerliga
            regeringen, som inledde en programskrivning som har varit en god
            grund när vi i 90-talet ändå fick en förbättring.
          </note>
          <note>
            Den dämpning av löneökningstakten som därefter inträdde hade
            inte, som regeringen påstår, så mycket att göra med de specifika
            formerna under vilka avtalen då slöts som med läget på arbetsmarknaden.
          </note>
          <note>
            I morse kunde vi lyssna på nyheter om ett intressant utspel från
            LO. Budskapet om den accelererande svartmarknaden och dess avarter
            har nu nått ända fram till Norra Bantorget. Det är bra att den
            största arbetstagarorganisationen nu öppet erkänner att det är
            ett stort missförhållande. Det är övertydligt att en betydande
            del av skattebasen är undanträngd genom den växande informella
            arbetsmarknad som vi har i dagens Sverige.
          </note>
          <note>
            Enligt Riksskatteverket beräknas uppemot 15 %
          </note>
          <note>
            ha använt sig av svart arbetskraft, och den undanhållna inkomstvolymen
            torde vara någonstans mellan 20
          </note>
          <note>
            och 40 miljarder kronor, dvs. i storleksordningen en svensk försvarsbudget.
          </note>
          <note>
            Det är bra att LO nu tar itu med de här avarterna, avarter som
            inte bara drabbar finansministern och landets ekonomi utan också
            medverkar till en otrygghet i arbetslivet genom att arbetstagare
            som lockas in i svartmarknaden inte kvalificerar sig för rätt
            sjukförsäkring eller ATP-poäng för kommande pensioner.
          </note>
          <note>
            Det var synd att kammarens socialistiska majoritet för en stund
            sedan voterade bort det förslag om förbättring som varit på tal
            i skatteutskottet.
          </note>
          <note>
            Enligt god socialdemokratisk tradition föreslår nu
          </note>
          <note>
            LO-utredningen att det ska inrättas ett nytt institut där parterna
            och staten ska sitta i domartornet. De som följer spelreglerna
            ska få en lägre momssats. Andra, dvs. fuskarna, ska erlägga den
            höga momssatsen.
          </note>
          <note>
            Det är en i och för sig ganska ointressant påföljd, eftersom
            poängen med svartmarknaden för dem som utnyttjar den är att undkomma
            skatt, hög som låg.
          </note>
          <note>
            Skulle statsmakten införa ett sådant system skulle det ju närmast
            vara att ge legitimitet åt den växande avart som vi av andra,
            för att inte säga alla skäl måste fördöma. Man kan möjligen fundera
            på om förslaget har varit i säck innan det kom i påse. Men dagens
            debatt lär väl kunna ge utrymme för ett socialdemokratiskt besked.
          </note>
          <note>
            Den uppgift som nu ligger framför oss är att kunna nå en konkurrenskraftig
            lönebildning även i ett läge där konjunkturen förbättras, något
            som uppenbarligen misslyckades i 1995 års avtal. Regeringen redovisar
            prognoser som pekar på att mycket talar för att löneökningarna
            kommer att ligga ett par procentenheter över motsvarigheterna
            i våra konkurrentländer. Det är således en viktig politisk uppgift
            att så mycket som möjligt, utan att bedriva statlig inkomstpolitik,
            underlätta en konkurrenskraftig lönebildning.
          </note>
          <note>
            Fru talman! Regeringen föreslår att en ny myndighet med namnet
            Medlingsinstitutet inrättas. Folkpartiet tycker att det är bra
            att medlingsfrågorna får en större tyngd för att förbättra lönebildningen
            på den svenska arbetsmarknaden. Men vi är, precis som flera remissinstanser,
            tveksamma till den form av medlingsinstitut som regeringen föreslår
            i propositionen.
          </note>
          <note>
            Det är uppenbart att regeringen här försöker sitta på ett par
            stolar. Dels vill man ge intryck av att man vidtar en kraftfull
            åtgärd, dels vill man försäkra tveksamma eller kritiska parter
            att det egentligen inte innebär någon förändring. Med en så oklar
            politisk vilja blir också uppdraget för det nya medlingsinstitutet
            oklart. Det finns en risk att uppdraget på några håll kommer att
            tolkas som ett klartecken för en statlig inkomstpolitik.
          </note>
          <note>
            Ett exempel på oklarheten är när regeringen i propositionen säger:
            "För att det skall vara möjligt att skapa fortsatt goda förutsättningar
            för en hög sysselsättningstillväxt är det väsentligt att Medlingsinstitutet
            inte enbart har i uppgift att medla utan även på andra sätt verkar
            för en väl fungerande lönebildning."
          </note>
          <note>
            Folkpartiet anser dock att frågan om en väl fungerande lönebildning
            är så viktig att vi likväl nu accepterar ett medlingsinstitut.
          </note>
          <note>
            Det är lämpligt att medlingsinstitutets verksamhet utvärderas
            efter nästa omgångs löneförhandlingar.
          </note>
          <note>
            För att vi ska finna det meningsfullt med ett medlingsinstitut
            bör det ha rimliga arbetsförutsättningar.
          </note>
          <note>
            En sådan förutsättning är att stridsåtgärderna på arbetsmarknaden
            har en rimlig proportionalitet. Utredningens förslag om stridsåtgärders
            proportionalitet bör därför genomföras.
          </note>
          <note>
            Vi beklagar att regeringen inte vågar göra något åt frågan om
            ett förbud mot stridsåtgärder mot enmansoch familjeföretag. Visserligen
            finns det på många avtalsområden skydd mot åtgärder som är riktade
            mot enmans- och småföretagen, men de är inte heltäckande när det
            gäller hela LO-SAF-området.
          </note>
          <note>
            Frågan har varit aktuell tidigare. Under den tidigare borgerliga
            regeringsperioden infördes ett förbud mot denna typ av åtgärder
            som gällde under 1994.
          </note>
          <note>
            Tyvärr togs denna åtgärd bort i samband med den socialdemokratiska
            återställarpolitiken under hösten
          </note>
          <note>
            1994. Vi för vår del delar utredningens bedömning att sedan förbudet
            upphävdes har det på nytt använts stridsåtgärder mot enmans- och
            familjeföretag och därför bör förbudet återinföras.
          </note>
          <note>
            Det finns uppenbarligen delade meningar inom regeringen i den
            här frågan. Men här har återigen LO
          </note>
          <note>
            fått diktera regeringens politik. Dessbättre, fru talman, finns
            det nu en utskottsmajoritet för att förbudet mot blockad av de
            minsta företagen ska hävdas.
          </note>
          <note>
            En allmän iakttagelse, om jag får sticka emellan med det, kan
            man göra i anslutning till det här betänkandet. Det sammanfaller
            med ett politiskt skeende.
          </note>
          <note>
            Det är den respekt som Vänsterpartiet numera har inför landets
            makthavare i regeringen.
          </note>
          <note>
            Jag minns de storvulna attackerna på socialdemokratisk arbetsmarknadspolitik
            som vi hade vant oss vid. De blir nu bara ett par diskreta pip
            i relativt oförargliga vänsterpartireservationer. Nu ställer man
            upp på förändringar av arbetsmarknadens regelsystem.
          </note>
          <note>
            Man instämmer i den allmänna iakttagelsen att anställningsformerna
            har förändrats, att andelen visstidsanställningar har ökat på
            bekostnad av tillsvidareanställningarna. I en truism så god som
            någon uttalar man tillsammans med socialdemokraterna i utskottet
            att det här naturligtvis inte är bra. Det är
          </note>
          <note>
            "inte önskvärt".
          </note>
          <note>
            När man suckat färdigt över en sådan utveckling ställer man ändå
            upp till försvar för dagens lagstiftning, som ett antal motionärer
            har påpekat inte har uppnått harmoni då det gäller regelverket
            och den faktiska situationen.
          </note>
          <note>
            En fråga som inställer sig och som det skulle vara intressant
            att få svar på är om man i Vänsterpartiet har gett upp sina tidigare
            ambitioner från den tiden då bokstaven k fanns i partinamnet,
            dvs. då man mer eller mindre inte skulle acceptera några som helst
            korrigerade arbetsrättsregler för t.ex. arbetstagarsidan.
          </note>
          <note>
            Den andra frågan man kan ställa sig är om man i
          </note>
          <note>
            Vänsterpartiet vill driva en linje som innebär att man skulle
            upprepa återställarpolitiken från senhösten
          </note>
          <note>
            1994. Det var då Vänstern befann sig på grönbete några månader.
            Det var en politik som den socialdemokratiska regeringen sedan
            fick fjärma sig från, eftersom den blev alltför besvärande för
            arbetsmarknaden. Eller är det så att Vänsterpartiet helhjärtat
            ställer upp på utskottets skrivning i dagens betänkande? Jag citerar:
            "Utskottets ställningstagande innebär dock inte att utskottet
            avvisar förändringar av den arbetsrättsliga lagstiftningen."
          </note>
          <note>
            I samma avsnitt skriver Vänsterpartiet tillsammans med Socialdemokraterna
            att "- - - den arbetsrättsliga lagstiftningen bygger på att den
            som utför arbetet är arbetstagare, innebär denna utveckling att
            alltfler står utanför lagstiftningen." Tala om att sitta på två
            stolar.
          </note>
          <note>
            Nu kunde naturligtvis ett sådant här avsnitt hänvisas till den
            retoriska arsenalen i största allmänhet.
          </note>
          <note>
            Men eftersom det här är en punkt där utskottsmajoriteten har
            vågat sig på att föreslå en beställning till regeringen om att
            se över både former och omfattning av det arbetsrättsliga läget
            är frågan intressant. Det skulle vara bra med ett besked om vad
            det här skulle kunna innebära.
          </note>
          <note>
            Till sist, fru talman, har utredningen föreslaget att vissa proportionalitetskrav
            ska införas för stridsåtgärder. Med detta menas att vissa konflikter
            skulle kunna förklaras olovliga om de t.ex. är mer omfattande
            än vad som är rimligt, vissa fall av sympatiåtgärder m.m.
          </note>
          <note>
            Regeringen är dock inte beredd att följa utredningens förslag
            på det här området. Utredningen pekar på tre situationer där stridsåtgärder
            bör betraktas som olovliga.
          </note>
          <note>
            Den första är relativt liten, men har kraftiga skadliga effekter
            på motparten på ett sätt som står i uppenbart missförhållande
            till åtgärdens omfattning.
          </note>
          <note>
            Den andra är när en stridsåtgärd tillgrips som svar på en åtgärd
            som varslats av motparten och svarsåtgärden är väsentligt mer
            omfattande än vad som är rimligt med hänsyn till den ursprungliga
            åtgärden.
          </note>
          <note>
            Den tredje är när en stridsåtgärd tillgrips som sympatiåtgärd
            och åtgärden kan förväntas leda till skada som står i uppenbart
            missförhållande till åtgärdens omfattning.
          </note>
          <note>
            Utredningen föreslår att dessa frågor ska prövas av Arbetsdomstolen.
            Folkpartiet anser att utredningens förslag på detta område är
            rimliga och väl avvägda och därför bör genomföras.
          </note>
          <note>
            Fru talman! Jag vill med det anförda yrka bifall till främst
            reservationerna 9 och 12.
          </note>
          <note type="speaker">
            Anf. 14 HANS ANDERSSON (v) replik:
          </note>
          <note>
            Fru talman! Det var ett mycket dunkelt anförande.
          </note>
          <note>
            Det verkar som om Elver Jonsson är besatt av LO, så att i stället
            för att tala om dagens ärende talade han om vissa ekoinslag och
            ett nytt institut angående svartarbete som LO föreslagit. Det
            var väl inte alldeles väl använd tid. Det kan bero på att Elver
            Jonsson egentligen inte har läst propositionen eller är klar över
            vad betänkandet innehåller.
          </note>
          <note>
            I Folkpartiets motion står det att man inte kan acceptera ett
            medlingsinstitut om den har möjligheter att tvångsmässigt samordna
            förhandlingarna. Detta avvisas explicit i propositionen. Det vore
            intressant att höra om Elver Jonsson har någonting mera substantiellt
            att säga om Medlingsinstitutet och dess uppgifter. I övrigt ansluter
            man sig till de allmänna borgerliga förslagen till försämringar
            av konflikträtten.
          </note>
          <note>
            Den storvulna frågan till Vänsterpartiet om arbetsrätten var
            lite udda. Det citat som anfördes, nämligen att utskottets ställningstagande
            innebär dock inte att utskottet är avvisande till förändringar
            av den arbetsrättsliga lagstiftningen, kommer efter att de borgerliga
            motionerna om förändringar har avvisats. Men sedan övergår man
            till att säga att man väl kan tänka sig förändringar. Sedan åberopar
            man Vänsterpartiets förslag.
          </note>
          <note>
            Vi har fem år i sträck påpekat arbetsmarknadens strukturförändringar,
            som har gjort att arbetsrätten inte tillgodoser de syften den
            en gång gjorde. Det beror på korttidsanställningar, bolagisering,
            uppdelning av arbetsenheter osv. Sedan tar man till utgångspunkt
            för en översyn, som blir tillkännagivandet,
          </note>
          <note>
            Vänsterpartiets förslag. Så lyckas man samtidigt påpeka att detta
            inte är en sådan översyn som Folkpartiet föreslår. Folkpartiets
            förslag skulle innebära försämringar av den nu gällande arbetsrätten
            och tryggheten för den enskilde arbetstagaren. Det var ett misslyckat
            citat, i den mån det var någon mening med inlägget.
          </note>
          <note type="speaker">
            Anf. 15 ELVER JONSSON (fp) replik:
          </note>
          <note>
            Fru talman! Jag är ledsen om jag påverkade adrenalintillförseln
            hos Hans Andersson. Men när det gäller påståendet i den senare
            delen av repliken att fem års vänsterkrav nu får sin framgång,
            skulle det vara bra om Hans Andersson förklarar vad det är regeringen
            måste ändra på för att den uppgörelse som
          </note>
          <note>
            Hans Andersson menar framgår i utskottsbetänkandet ska gå i uppfyllelse.
            Det är väl ett gammalt politiskt knep att först avvisa ett antal
            andra motioner för att få alibi.
          </note>
          <note>
            Hans Andersson tycker att det jag sade var dunkelt sagt. Det
            är möjligt att man blir något fördunklad när man läser propositionen
            och framför allt utskottsmajoritetens skrivningar. Han ogillar
            att jag tar upp svartmarknaden som ett problem i en sund lönebildning.
            Jag tycker att den verkligen hör hemma där.
          </note>
          <note>
            När Riksskatteverkets chef säger att vi är på väg in i ett okontrollerbart
            system kan ingen hävda att det inte skulle vara ogynnsamt på en
            sund lönebildning. Jag har dessutom påpekat hur illa det slår
            mot de stackars människor som engagerats i svartarbete och som
            kommer att sakna ATP-poäng och en rimlig sjukförsäkring. Jag tänker
            återkomma i denna fråga i särskilda debatter med regeringen. Den
            är så allvarlig att det finns anledning att påminna om den i dagens
            debatt.
          </note>
          <note>
            Fru talman! Jag hade reflexionen att efter att ha varit med i
            några år och lyssnat på vänsteranföranden behöver man inte vara
            så finstämd i örat för att upptäcka skillnaden.
          </note>
          <note type="speaker">
            Anf. 16 HANS ANDERSSON (v) replik:
          </note>
          <note>
            Fru talman! När det gäller tillkännagivandet kan jag hänvisa
            till innanläsning på s. 46 och 47. Om man är mer intresserad går
            det att läsa vår motion A723.
          </note>
          <note>
            Där finns motivet för den ändrade inställning som utskottsmajoriteten
            har antagit. Tidigare har man avvisat våra motioner och sagt att
            det är bra som det är. Jag ser det som en framgång. Om det inte
            blir ett tillfredsställande resultat ska Elver Jonsson vara säker
            på att vi återkommer med en motion.
          </note>
          <note>
            Jag fick inte något svar på den fråga jag ställde.
          </note>
          <note>
            Jag vill gärna ha det. Folkpartiet säger att man inte tvångsmässigt
            får samordna förhandlingar. Men det är det som avvisas i utskottsbetänkandet.
          </note>
          <note>
            Det allmänna tonläget från vår sida hade varit ett annat om t.ex.
            blockadförbudet hade stått med i propositionen, om t.ex. proportionalitetsregler,
            förbud mot sympatiåtgärder och de väsentligt strängare reglerna
            vad avser varseltider som Öberg hade med i sin utredning hade
            presenterats. Det hade inneburit en rejäl materiell försämring
            för löntagarnas intressen när det gäller kampen om rättvisa löner.
            Jag avpassar mitt tonläge efter verkligheten. Det är väl bättre
            än att låta tonläget agera alldeles för sig självt.
          </note>
          <note type="speaker">
            Anf. 17 ELVER JONSSON (fp) replik:
          </note>
          <note>
            Fru talman! Det är nog om tonlägen. Jag vill i min sista replik
            mot Hans Andersson sammanfatta att sämsta formen av lönebildning
            vi kan få, utöver en okontrollerad svartmarknad, är svaga företag,
            flyktande företag. Därför är det inte oväsentligt hur miljön och
            omgivningen ser ut när det gäller småföretagens villkor, som åtminstone
            i högtidstal alla partier hyllar som framtidens räddare - jag
            tror att ett statsråd en gång sade framtidens hjältar.
          </note>
          <note>
            Sedan var det frågan om blockadförbudet. Det har med proportionalitet
            att göra. Under den tid som blockadförbudet mot enmansföretag
            rådde under
          </note>
          <note>
            1994 och 1995 var det en starkt ökande tillväxt av arbetstillfällen
            i de minsta företagen.
          </note>
          <note>
            För att sedan återställa politikens svallvågor kom en nedgång
            i sysselsättningen under 1996 och 1997.
          </note>
          <note>
            Det är möjligen ofint att påminna om den, men det finns insatser
            som till synes kan verka negativa för arbetstagarsidan men som
            i grunden är till stor fördel.
          </note>
          <note>
            Om vi får ett klimat där småföretagen får en chans att växa och
            utvecklas är det till fördel för alla arbetstagare i dessa små
            företag.
          </note>
          <note type="speaker">
            Anf. 18 BARBRO FELTZING (mp):
          </note>
          <note>
            Fru talman! Runt lönebildningspropositionen har det stundtals
            varit en het debatt. Tack vare detta tycker jag också att det
            är trevligt att statsrådet Mona
          </note>
          <note>
            Sahlin är här i dag - även om hon är skadad.
          </note>
          <note>
            Propositionen bygger på den s.k. öbergska utredningen, där de
            olika förslagen har vållat en del rabalder. Jag vill i min inledning
            förklara hur Miljöpartiet ser på arbetsrätten. Det finns olika
            kriterier i fråga om arbetsrätten som delvis betecknar intressekonflikter.
          </note>
          <note>
            Först och främst vill man ha ett skydd för arbetstagaren mot
            arbetsgivarens godtycke. Sedan vill man ge företagaren handlingsfrihet
            och ha effektivast möjliga ekonomi samt att man vill skydda företagaren
            mot fackets godtycke.
          </note>
          <note>
            Vilken tyngd och vilket innehåll man lägger i dessa kriterier
            beror givetvis till stor del på vilket parti man företräder och
            vilka intressen partierna har.
          </note>
          <note>
            De partier som ligger en så stor organisation som
          </note>
          <note>
            SAF närmast ser givetvis arbetsgivarens intressen som tyngst,
            medan arbetarrörelsen har sina sympatier hos facket.
          </note>
          <note>
            För Miljöpartiet är dock inte det ekonomiska subjektet en organisation,
            den stora fackföreningen, det stora företaget eller den stora
            staten. I min och
          </note>
          <note>
            Miljöpartiets syn är det den enskilde människan. Den enskilde
            människan kan för Miljöpartiet vara både den enskilde arbetstagaren
            och den enskilde småföretagaren.
          </note>
          <note>
            När det gäller tryggheten för arbetstagaren är det en mängd faktorer
            som spelar in: tillgången på arbete, möjligheten att göra andra
            saker än att vara löneanställd - t.ex. studera eller starta eget
            - tryggheten vid arbetslöshet och övriga sociala skyddsnät.
          </note>
          <note>
            Det finns i dag egentligen två skolor inom ekonomin: den som
            hävdar att människor behöver mindre trygghet för att arbeta bra
            och bli kreativa och den som hävdar att det behövs mer trygghet
            för att människor ska arbeta bra och bli kreativa.
          </note>
          <note>
            Jag vill påstå att borgerliga partier kanske står för det förra
            och att de gröna och vänsterpartierna delar åsikten att det senare
            stämmer. Vi tycker att folk behöver mer trygghet.
          </note>
          <note>
            Men sedan skiljer vi oss åt en aning. Medan vänsterpartierna
            bara ser lycka i ett tryggt lönearbete ser vi mer än så. Den bild
            av världen som enbart bestående av dem som köper arbetskraft och
            dem som säljer den är inte längre helt relevant.
          </note>
          <note>
            Miljöpartiet ser skalan stor mot liten i stället. Vi utgår ifrån
            individen där vänstern kanske bara ser kollektiven.
          </note>
          <note>
            För LO är en arbetare svag och ska skyddas om han har ett lönearbete.
            Startar han däremot eget blir hon eller han genast en kapitalist
            och ska behandlas med misstänksamhet.
          </note>
          <note>
            Men för vår del är alla enskilda människor som försöker forma
            sina egna liv det som utgör ekonomins kärnpunkt. Det är de som
            för oss utgör det ekonomiska subjektet, inte stora fackföreningar
            eller stora företag.
          </note>
          <note>
            Fru talman! Miljöpartiet blir alltid angripet av båda sidor,
            och jag tycker att det kan vara på sin plats med en förklaring
            till våra ställningstaganden.
          </note>
          <note>
            I dagens betänkande om lönebildningen har vi tillsammans med
            Moderaterna, Kristdemokraterna,
          </note>
          <note>
            Centern och Folkpartiet en utskottsmajoritet om ett förbud mot
            blockader mot enmans- och familjeföretag.
          </note>
          <note>
            Vi i Miljöpartiet vill underlätta för de små företagen och arbeta
            för ett regelverk som anpassas för dem.
          </note>
          <note>
            Miljöpartiet tycker att det är fel att ha stora företag som norm
            och samtidigt säga att småföretagandet ska utvecklas och stimuleras.
            Det är bättre att dela upp reglerna i arbetslivet i ett regelverk
            för stora företag och ett för små företag.
          </note>
          <note>
            För oss finns det en ideologisk tröskeleffekt som drar en klar
            gräns mellan vilket stöd vi vill ge de små företagen för de små
            företagens skull och vad vi är villiga att ge de stora företagen.
            Vi bevakar alltid den enskilda människans rättigheter mot institutionen.
          </note>
          <note>
            Regeringen skriver i propositionen att det är oskäligt att facket
            tvingar företag utan anställda att skriva kollektivavtal. Vi vill
            införa ett förbud så att blockader mot enmans- och familjeföretag
            i syfte att få till stånd kollektivavtal blir förbjudna. Vi anser
            inte att fackförbunden ska kunna tvinga ensamföretagare att skriva
            på ett kollektivavtal på grundval av att de kanske i framtiden
            ska anställa någon.
          </note>
          <note>
            Om en företagare vägrar att skriva på inträder ofta sanktioner
            som kan medföra bl.a. att kommuner drar in sina order till företaget.
          </note>
          <note>
            Utredningen om ett förstärkt förlikningsmannainstitut föreslog
            att ett förbud mot stridsåtgärder mot enmans- eller familjeföretag
            skulle återinföras. Regeringen fullföljde tyvärr inte utredningens
            förslag utan den tog i sista stund bort förslaget från lagrådsremissen
            och därmed också propositionen.
          </note>
          <note>
            Fru talman! I detta läge väckte vi en motion med ett färdigt
            lagförslag. Miljöpartiet hade dock gärna sett att arbetsmarknadens
            parter själva löst frågan avtalsvägen, vilket skulle ha kunnat
            förhindra en lagstiftning om ett förbud. LO gjorde ett försök
            med att förmå sina medlemmar att inte ta ut avgifter till facket.
          </note>
          <note>
            Men detta är inte tillräckligt, tyvärr, då blockadrätten mot
            mikroföretag trots detta kvarstår, och då tycker vi att det inte
            är rimligt att facket ska kunna sätta mikroföretagen i blockad.
          </note>
          <note>
            Vi tycker att de omfattande skadeverkningar som stridsåtgärder
            i förening med sympatiåtgärder kan medföra för företaget och tredje
            man är tillräckliga skäl för att införa ett blockadförbud.
          </note>
          <note>
            Några problem framkom inte under det år som förbudet tidigare
            var verksamt, och vi anser att eftersom större delen av SAF-LO-området
            och hela tjänstesektorn, enligt Saltsjöbadsavtalet, avstår från
            sådana stridsåtgärder bör förbudet införas.
          </note>
          <note>
            Fru talman! Miljöpartiet står bakom propositionen i andra delar,
            även om vi varit starkt kritiska till en del andra förslag i den.
            På grund av felaktig propaganda känner jag mig nödsakad att visa
            på det faktum att jag i det längsta inte ville ha en förlängning
            av varseltiderna till 14 dagar, som sedermera utmynnade i sju
            arbetsdagar eller en rätt att skjuta på varslade stridsåtgärder
            i 14 dagar.
          </note>
          <note>
            Proportionalitetsregeln gick vi också emot, och den är ju inte
            heller med som förslag i propositionen.
          </note>
          <note>
            Nu till en annan fråga, fru talman. Ett problem som har uppstått
            på arbetsmarknaden är den stora tystnaden som brett ut sig. Föregående
            år och i tidigare interpellationsdebatter med bl.a. statsrådet
            Mona
          </note>
          <note>
            Sahlin har jag framfört mina farhågor om detta framtida arbetsmiljöproblem,
            som jag ser det.
          </note>
          <note>
            Klimatet på dagens arbetsplatser har hårdnat. Efter rationaliseringar
            i både den offentliga och den privata sektorn måste människor
            hålla hårdare i sina jobb. Flera vittnar om hur de själva eller
            arbetskamrater har kritiserat beslut och sedan blivit hotade med
            uppsägning. Statstjänstemännen kom nu med en rapport som visade
            på hur läget verkligen har försämrats.
          </note>
          <note>
            Många väljer i stället att vara tysta. När opinionsinstitutet
            Temo förra året ställde frågan om man tyckte att man under de
            senaste åren blivit mer försiktig när det gäller att framföra
            kritiska synpunkter till ledningen på arbetsplatsen svarade 25
            % att de märkt en sådan skillnad. Detta är alarmerande siffror.
          </note>
          <note>
            Under 90-talet har både den privata och den offentliga sektorn
            upplevt neddragningar. Arbetstempot har ökat. Personalen hittar
            inte längre utrymme för att utvecklas och vidareutbildas, utan
            den vantrivs utan att hitta ett nytt arbete. Detta leder till
            nästa problem:
          </note>
          <note>
            psykisk och fysisk utbrändhet.
          </note>
          <note>
            Den senaste arbetsmiljöundersökningen upplyste oss om att två
            av tre arbetstagare anser att arbetstempot ökat de senaste fem
            åren. Professor Gunnar
          </note>
          <note>
            Aronsson på Arbetslivsinstitutet säger att neddragningarna har
            skapat ett slags överlevnadssjuka.
          </note>
          <note>
            För att säkra sin överlevnad och må mindre dåligt gör personalen
            bara uppgifter som syns och kan mätas. Kritiken, fru talman, tystnar!
          </note>
          <note>
            Arbetsbördans konsekvenser blir ett resultat av denna problematik,
            och de förslag till friår och förkortad arbetstid som Miljöpartiet
            länge har propagerat för är utmärkta åtgärder för att komma till
            rätta med sådana ökande problem som utbrändhet.
          </note>
          <note>
            Utskottsmajoriteten har nu föreslagit ett tillkännagivande om
            en översyn av arbetsrätten som ska behandla bl.a. frågan om den
            ökade tystnaden på våra arbetsplatser. Det gläder mig. Och det
            gläder mig också att statsrådet har ändrat ståndpunkt, hoppas
            jag, vad gäller yttrandefrihetstillämpningarna utanför statlig
            verksamhet.
          </note>
          <note>
            Inom den privata sektorn gäller inte yttrandefriheten och den
            gäller inte heller när våra bolag privatiseras. Många arbetsgivare
            kräver i dag lojal tystnad av sina medarbetare, Inte bara privata
            arbetsgivare utan också kommuner och landsting finns i skaran
            som menar att lojalitet betyder att inte kritisera sina arbetsgivare.
          </note>
          <note>
            Enligt tryckfrihetsförordningen har anställda i offentlig verksamhet
            meddelarskydd. De har rätt att gå ut i pressen och påtala brister
            i arbetsmiljön. Görs detta anonymt har arbetsgivaren ingen rätt
            att efterforska källan.
          </note>
          <note>
            Denna rätt gäller inte privatanställda. De måste sätta företagets
            intressen framför sina egna. Arbetsgivaren har även rätt att efterforska
            vem som har läckt till pressen.
          </note>
          <note>
            Denna effekt är förbisedd när offentlig verksamhet går över i
            privat regi. Jag är därför nöjd att detta kan komma att tas upp
            i den utredning eller den översyn som utskottet förordar.
          </note>
          <note>
            När det gäller de gemensamma reservationerna som vi har med Vänsterpartiet
            om föräldraledighetslagens skyddsregler och återanställningsrätten
            från nio till tolv månader så står vi bakom dem, där båda partierna
            har motionerat.
          </note>
          <note>
            Fru talman! Jag yrkar bifall till reservationerna 22
          </note>
          <note>
            och 29 och bifall till hemställan i betänkandet i övrigt.
          </note>
          <note>
            Jag vill tillägga att man i medbestämmandelagen skulle kunna
            införa en regel som inte är så allmänt skriven. Man skulle t.ex.
            kunna uttrycka det som att förhållandet mellan arbetsgivare och
            arbetstagare ska präglas av ömsesidig respekt. Arbetsgivaren ska
            iaktta den anställdes rätt till grundläggande medborgerliga fri-
            och rättigheter.
          </note>
          <note>
            Sedan skulle man också kunna ändra t.ex. 8 § 3 st i medbestämmandelagen
            till att lyda: Sker en kränkning av arbetstagares medborgerliga
            fri- och rättigheter eller av hans föreningsrätt genom avtalsuppsägning
            eller annan sådan rättshandling eller genom bestämmelse i kollektivavtal
            eller annat avtal är bestämmelsen ogiltig. Detta skulle även kunna
            gälla för privata företagare. Då skulle vi kanske kunna se en
            minskning av det som vi nu upplever i arbetslivet.
          </note>
          <note type="speaker">
            Anf. 19 HANS ANDERSSON (v) replik:
          </note>
          <note>
            Fru talman! Jag vill först säga att det är bra att vi har enats
            om flera reservationer. Det är också bra att vi kunde förhandla
            fram lönebildningspropositionen till ett resultat som ändå är
            rimligt, även om alla parter har sina olika synpunkter.
          </note>
          <note>
            Det som är mindre bra är den motion som Miljöpartiet väckte och
            som jag tycker bryter det samarbetsklimat och den dialog som fanns.
            Miljöpartiet sade många gånger, t.o.m. i massmedierna, att man
            var nöjd med den lösning som LO hade kommit fram till.
          </note>
          <note>
            Några reflexioner bara angående frågan om individ och kollektiv.
            Vi är också intresserade av individen. Jag tror att vänsterpartister
            är intresserade av den enskilda människan. Men i många sammanhang
            finns människan i kollektiv, i strukturer där det handlar om makt-
            och resursfördelning, trygghet och inflytande.
          </note>
          <note>
            Då är det kollektivet som är räddningsplankan för väldigt många
            enskilda individer. Därför slår vi vakt om kollektivavtalet som
            är ett stöd till den enskilde.
          </note>
          <note>
            När det gäller anställningsskyddet och, i det här fallet, kollektivavtalsrätten
            och personer som är anställda av ett riktigt litet företag tycker
            jag att Miljöpartiet inte värnar om den enskilde. Däri ligger
            sakfrågan. Vi tycker heller inte att det är lyckligt med konflikter
            mellan två individer av vilka en är företagare och en kan vara
            anställd. Därför tycker vi att det är bäst att man löser frågan
            avtalsmässigt, vilket man också har gjort. Jag är övertygad om
            att man hade klarat av att göra det också den här gången. Men
            nu blir det en lagstiftning, och den är principiellt mycket farlig,
            därför att det är en lagstiftning mot den grundläggande fackliga
            konflikträtten som är stödet för kollektivavtalet. Att då liera
            sig med dem som på punkt efter punkt vill undergräva kollektivavtalets
            ställning är ingen god politik, Barbro Feltzing.
          </note>
          <note type="speaker">
            Anf. 20 BARBRO FELTZING (mp) replik:
          </note>
          <note>
            Fru talman! Miljöpartiet värnar den enskilda människan, och det
            tror jag säkert att också Vänsterpartiet gör, men kollektivet
            är så mycket större så att säga.
          </note>
          <note>
            Sedan är det väldigt många som står utanför avtalen och som inte
            har några rättigheter. Som bl.a.
          </note>
          <note>
            Margareta Andersson påpekade är det en miljon människor som står
            utanför arbetsrätten.
          </note>
          <note>
            Men när det gäller förbudet mot enmans- och familjeföretag tycker
            jag faktiskt inte att det är rimligt att man ska kunna genomföra
            en blockad mot ett sådant företag. Det har inget rimligt fackligt
            syfte, tycker jag, om man reglerar arbetsvillkoren för någon som
            står utanför familjen. När det gäller familjeföretagen tycker
            jag att familjemedlemmarna själva ska kunna bestämma vilka relationer
            som ska gälla inbördes.
          </note>
          <note>
            Som jag sagt tidigare tycker jag inte att det är ett skäl att
            ha detta förbud för det fall någon skulle anställas i framtiden.
            Om man inte har ett kollektivavtal finns inga skyddsmekanismer.
            Som jag sade tidigare behöver ju inte en enskild företagare vara
            en bov, utan jag hoppas att det oftast är en seriös företagare.
          </note>
          <note>
            Denne företagare har ju också rätt och möjlighet att teckna försäkringsavtal
            med AMF, så att ett skydd ska gälla även för den som blir anställd.
          </note>
          <note type="speaker">
            Anf. 21 HANS ANDERSSON (v) replik:
          </note>
          <note>
            Fru talman! Jag tror att just detta är kärnpunkten, att man kan
            göra si och man kan göra så, men arbetsrätten och kollektivavtalet
            ger mig ett skydd om arbetsgivaren inte är en seriös person.
          </note>
          <note>
            I väldigt många fall bör man uppmärksamma arbetsrätten och kollektivavtalet
            som skyddsinstitutioner när inte alla är goda, snälla och omdömesgilla.
          </note>
          <note>
            Det gäller alla arbetsgivare. Det gäller naturligtvis för facket,
            som kan bete sig jätteilla mot sina anställda osv. Man måste ha
            ett skydd. Det är detta skydd som går förlorat. Vad jag tycker
            är rimligt är att det finns en garanti för att den som blir anställd
            i ett litet, litet företag, som det är på de här marknaderna och
            där detta ofta sker, ska ha skydd för sina arbetsvillkor och för
            sin försäkringslösning.
          </note>
          <note>
            Det finns fall där den enskildes skydd och rättigheter har kränkts,
            på grund av att man inte ville träffa ett vilande kollektivavtal.
            Men då fanns ju också den där ingrediensen att det kostade pengar,
            och det tycker jag är fel. Därför är det mycket bra att man tar
            bort kostnader och förpliktelser till den sekund då jag har någon
            anställd.
          </note>
          <note>
            Men att ta till storsläggan och förbjuda fackliga stridsmedel
            i det här läget det är farligt. Nästa gång blir det sympatiåtgärder,
            och gången därefter blir det
          </note>
          <note>
            - ja, vad blir det då? Barbro Feltzing ska akta sig.
          </note>
          <note>
            Hon ger handen till hin håle själv, sett ur arbetsrättslig synpunkt,
            när hon allierar sig med Mikael Odenberg, men bara ur den synpunkten.
          </note>
          <note type="speaker">
            Anf. 22 BARBRO FELTZING (mp) replik:
          </note>
          <note>
            Fru talman! Jag vill inte tala om honom som bor under marken
            så att säga. Men jag tycker faktiskt inte att en enskild företagare
            är en hin håle, Hans Andersson.
          </note>
          <note>
            Förbudet gäller ju de enmansföretag som inte har någon anställd.
            Så snart någon har anställts finns det möjlighet för fackliga
            organisationer att vidta stridsåtgärder för att driva på för ett
            kollektivavtal, så ur den synpunkten tycker jag att det är fel
            att säga så som Hans Andersson gör. Vidare har lagen varit tillämplig
            under ett år utan att det framkommit något problem med tillämpningen,
            så jag tycker att det här är ett riktigt beslut att fatta.
          </note>
          <note>
            Sedan talade vi om att LO lade fram förslaget om att någon avgift
            inte skulle tas ut. Vad som har framkommit är att bl.a. Transport
            aldrig har tagit ut några avgifter, så där kommer man ju inte
            att avstå från något på så sätt. När Transport enades om rekommendationen
            med LO tog man inte bort något, för man har aldrig tagit ut några
            avgifter från sina medlemmar.
          </note>
          <note>
            Vidare tycker Hans Karlsson i LO att detta är en verkligt liten
            fråga. Det sade han till mig i en debatt som vi hade.
          </note>
          <note>
            Jag yrkar bifall till det som utskottsmajoriteten har sagt om
            att genomföra förbudet mot blockad av enmans- och familjeföretag.
          </note>
          <note type="speaker">
            Anf. 23 BJÖRN KAALING (s):
          </note>
          <note>
            Fru talman! Jag vill börja med att något kommentera den kritik
            som förts fram mot utskottets handläggning av ärendet. Jag vill
            poängtera att både
          </note>
          <note>
            SACO och Svenska Arbetsgivareföreningen, som ju har skrivit till
            utskottet, har haft goda möjligheter att komma till tals i ärendet.
          </note>
          <note>
            Både delbetänkandet och slutbetänkandet om medling och lönebildning
            har remissbehandlats. Både före och efter denna behandling har
            det varit seminarier där parterna och också arbetsmarknadsutskottets
            ledamöter har haft möjlighet att delta.
          </note>
          <note>
            Därutöver vill jag påpeka att arbetsmarknadsutskottet vid ett
            tillfälle var på besök hos Svenska Arbetsgivareföreningen. Där
            diskuterades också samsynsmännens arbete, och vi fick möjlighet
            att tala lite grann kring Svenska Arbetsgivareföreningens syn
            på lönebildningen. Jag anser mot den bakgrunden att det inte finns
            något fog för den kritik mot handläggningen som förts fram från
            borgerligt håll.
          </note>
          <note>
            Moderaterna ansluter sig, som vi har hört, till
          </note>
          <note>
            SAF:s och SACO:s kritik också i den meningen att man menar att
            regeringen bara har låtit LO komma till tals, att det bara är
            LO:s synpunkter på lönebildningen som har beaktats. Men jag vill
            gärna framhålla att regeringen har haft kontakter med parterna
            på arbetsmarknaden. Jag är inte riktigt säker - om jag har fel
            får Mona Sahlin rätta mig så småningom -
          </note>
          <note>
            men jag tror att regeringen har haft kontakt med alla centralorganisationer
            på arbetsmarknaden.
          </note>
          <note>
            Dessutom har Ingvar Carlsson och Svante Öberg på regeringens
            uppdrag haft uppgiften att försöka nå en samsyn med arbetsmarknadens
            parter i den här frågan. Det har tagits många kontakter också
            med dem.
          </note>
          <note>
            En viss samsyn har nåtts mellan parterna. Man har en gemensam
            syn på en så grundläggande sak som att det är viktigt att lönebildningen
            fungerar väl för att vi ska klara av en tillväxt i samhället.
            Men det var också ett antal områden där man inte nådde samsyn
            och inte hade förmågan eller, om man så säger, viljan att själva
            klara av att nå en gemensam syn på lönebildningen. Ett viktigt
            undantag är, tycker jag, naturligtvis de förhandlingsordningsavtal
            som är träffade på arbetsmarknaden, där parterna i konstruktiv
            andra faktiskt har löst detta med hur man ska hantera frågan om
            lönebildning.
          </note>
          <note>
            Det blev alltså nödvändigt att från regeringens sida lägga fram
            ett förslag utan att det fanns en samsyn rakt över i alla delar.
            Då återstår naturligtvis för regeringen att lägga sina värderingar
            på förslaget om lönebildning - eftersom det ju skulle läggas fram.
          </note>
          <note>
            Och jag tycker för min del inte att det är så märkvärdigt att
            de socialdemokratiska värderingarna i mångt och mycket sammanfaller
            med de värderingar som den andra grenen av arbetarrörelsen har.
            Det är ganska naturligt för mig i alla fall. Jag tycker att det
            är lika naturligt som att ni moderater t.ex. reserverar er till
            förmån för Svenska Arbetsgivareföreningens ståndpunkter i snart
            sagt varenda fråga i den här kammaren.
          </note>
          <note>
            Precis som andra redan har sagt delar jag också självklart uppfattning
            att det är viktigt att vi har en sund lönebildning. Jag delar
            också de grundläggande utgångspunkterna som regeringen för fram
            när det gäller att staten har sin roll och parterna sin, och att
            staten ska vara neutral. Men som ytterligare någon har sagt i
            debatten är det naturligtvis inte så att vare sig regering eller
            riksdag kan vara neutral till en dåligt fungerande lönebildning.
            En lönebildning som inte fungerar inom ramen för vad samhällsekonomin
            tål går direkt ut över de arbetslösa och andra som står utanför
            arbetskraften.
          </note>
          <note>
            Det är värt att notera att det finns en majoritet för att inrätta
            Medlingsinstitutet. Klart är att det finns synpunkter på det förslag
            som regeringen lägger fram, kring organisationen, analysen, arbetsformerna
            och frågan om den förbättrade lönestatistiken.
          </note>
          <note>
            En utgångspunkt i förslaget om lönebildning för full sysselsättning
            är att vi inte ska ägna oss åt statlig lönepolitik. Det handlar
            i stället om att skapa öppenhet och ökat informationsutbyte. Medlingsinstitutet
            ger förbättrad information och djupare analyser. Det innebär att
            det blir bättre beslutunderlag i förhandlingarna. Medlingsinstitutet
            ska samråda och föra diskussioner med parterna om förutsättningar
            och tänkbara utfall för att på så sätt förbättra dialogen och
            samspelet mellan olika avtalsområden. Det handlar alltså om ett
            tidigt agerande i syfte att öka samsynen, nå effektivare förhandlingar
            och på det sättet undvika konflikter. Ett nytt avtal ska helst
            vara slutet innan ett gammalt löper ut.
          </note>
          <note>
            Innebörden av en väl fungerande lönebildning har berörts av alla
            de borgerliga partierna. Där är tydligen utgångspunkten att regeringen
            har en för snäv syn på lönebildning. Så beskriver man att det
            är andra politikområden som är av betydelse för lönebildningen.
            Ja, vem har sagt något annat? Jag vill gärna ge det svaret till
            Odenberg och Attefall. Vare sig regeringen eller utskottsmajoriteten
            anser att vi löser de "genuina", som Attefall uttryckte det, problemen
            med lönebildningen genom att inrätta Medlingsinstitutet. Men det
            är en viktig del.
          </note>
          <note>
            I proposition, bara för att göra det här tydligt, står det: "En
            balanserad ekonomisk utveckling via en väl avvägd finans- och
            penningpolitik understödd av en effektiv arbetsmarknads- och utbildningspolitik
            utgör en första viktig förutsättning för att lönebildningen ska
            fungera väl" - en första viktig förutsättning alltså.
          </note>
          <note>
            Eftersom det här är så tydligt uttalat är det märkligt att vi
            ser en reservation i betänkandet i den här delen.
          </note>
          <note>
            Vad vi inte är överens om är när att ni går in på förutsättningarna
            och, precis som också Hans Andersson uppfattat det, har synpunkter
            på själva lönesättningen och hur den ska gå till. Ni pratar om
            att ingångslönerna är för höga. Ni anser att löneskillnaderna
            är för små, att den som utbildar sig får för dålig utdelning osv.
            Det är definitivt exempel på frågor som parterna på arbetsmarknaden
            ska lösa. Hur lönesättning av kompetens, ålder, kvalifikationer
            m.m.
          </note>
          <note>
            ska skötas ska ju inte avgöras av staten. Det ska självklart
            avgöras av parterna i centrala och lokala förhandlingar.
          </note>
          <note>
            Det kanske förtjänar att påpekas i sammanhanget.
          </note>
          <note>
            Det låter ibland från borgerligt håll som att det är facket som
            dikterar hur avtalen ser ut. Så är det naturligtvis inte. Det
            är en överenskommelse mellan en facklig organisation och en arbetsgivare.
            Man är alltså överens om de regler som gäller.
          </note>
          <note>
            Så till blockadfrågan: Som framgår av betänkandet och debatten
            föreslås att ett förbud införs mot blockad av enmans- och familjeföretag.
            Det är en olycklig lösning. Enligt min uppfattning tar den inte
            hänsyn till den verklighet vi har. Det är inte svårt för mig att
            acceptera att ett enmansföretag som inte har någon anställd inte
            ska behöva teckna ett kollektivavtal. Och det är inte svårt att
            acceptera tanken att detsamma ska gälla familjeföretag. När det
            gäller familjeföretagen ska man dock lägga till att det här med
            vilka som tillhör familjen har haft en tendens att öka under senare
            år.
          </note>
          <note>
            Nu är verkligheten inte så enkel. Det är två tre avtalsområden
            på LO-sidan som har problem med det här. Problemet är att det
            finns enmansföretag som faktiskt har anställda. Miljöpartiet skriver
            i sin motion att fackliga organisationer har möjlighet att vidta
            stridsåtgärder så snart någon utomstående anställs.
          </note>
          <note>
            Det har Barbro Feltzing också tagit upp här i debatten. Det är
            korrekt. Problemet är att det kan gå lång tid innan den fackliga
            organisationen får vetskap om att det finns en anställd på en
            arbetsplats. Under den tiden är den anställde utan avtalsförsäkringar.
          </note>
          <note>
            LO och de berörda förbunden har nu försökt att lösa den här frågan
            själva genom ett vilande hängavtal. Det är för mig en praktisk
            lösning på den här problematiken. Jag tycker att det är synd,
            och det är fel, att Miljöpartiet går samman med borgarna. De har
            ideologiska skäl i den här delen. Men ni har inte varit så uppbundna
            i den buren tidigare, så jag tycker att det är synd att ni inte
            ger LO och de berörda förbunden möjligheten att faktiskt pröva
            den här frågan avtalsvägen.
          </note>
          <note>
            Jag kan travestera det som står i någon av reservationerna: Varför
            införa en lagstiftning som i praktiken inte kommer att ha någon
            betydelse för de flesta fackförbund? De berörda förbunden drabbas
            naturligtvis av det här. Den här lagen riktar sig faktiskt egentligen
            mot de här tre avtalsområdena, de tre förbunden. Jag tycker att
            det är mycket olyckligt att
          </note>
          <note>
            Miljöpartiet går in på det här. Ta i stället vara på chansen
            att man får lösa det här avtalsvägen.
          </note>
          <note>
            När det gäller stridsåtgärdernas proportionalitet är det värt
            att framhålla att vi i Sverige har ett så litet antal konfliktdagar.
            Jag tror att man kan säga att vi har färre konfliktdagar i vårt
            land än vad man har i länder som faktiskt har den här regeln om
            proportionalitet inskriven. Det faktum att vi har få konflikter
            plus att vi nu inrättar ett medlingsinstitut gör att regeln om
            proportionalitet inte behöver införas enligt vår mening.
          </note>
          <note>
            Inte heller behöver vi en särskild nämnd, som
          </note>
          <note>
            Folkpartiet tar upp i en motion och som också Öberg har berört,
            som skulle kunna uttala sig om samhällsfarligheten i konflikter
            på arbetsmarknaden.
          </note>
          <note>
            Det tycker vi också är en fråga som man kan lösa avtalsvägen
            om man finner att det är nödvändigt.
          </note>
          <note>
            Man kan själv tillsätta en sådan nämnd och i avtal utforma reglerna
            för en sådan nämnd mellan parterna.
          </note>
          <note>
            Medlingsinstitutet blir statistikansvarig myndighet. Skälen till
            det tycker jag är bra beskrivna i propositionen. De borgerliga
            partierna plus en del remissinstanser är kritiska mot detta och
            anser att det är risk för att statistiken ges en normbildande
            roll. Det är inte fråga om detta. Det framgår ju av propositionen.
          </note>
          <note>
            Medlingsinstitutets analysfunktion för att statistiken ska spegla
            den faktiska löneutvecklingen är utgångspunkten. Det är viktigt
            som underlag för parterna.
          </note>
          <note>
            Medlingsinstitutet ska också utge en årlig rapport där man ger
            en fördelningspolitisk analys och underlag för osaklig lönediskriminering.
            Även jämställdhetsoch integrationsfrågorna ges en central plats
            i en sådan här rapport och ger alltså oss som beslutsfattare underlag
            som är viktiga att ha.
          </note>
          <note>
            Arbetsrätten hinner jag inte kommentera särskilt mycket. Det
            som jag slås av när jag läser de motioner som har väckts från
            borgerligt håll på arbetsrättens område är bl.a. det som Hans
            Andersson har varit inne på, nämligen att de enbart går ut på
            att angripa arbetsrätten och försämra den så att det försvagar
            de fackliga parterna. I många av motionerna hänvisar man dessutom
            till att arbetsrättsreglerna i mycket stor utsträckning försvårar
            för småföretagen. Barbro Feltzing var inne på detta också. Jag
            tycker att det är en stor fara i detta, därför att om man skulle
            lagstifta i enlighet med dessa förslag och göra särskilt undantag
            för småföretagen så skulle det inte vara lätt att vara anställd
            i ett litet företag. 600 000 löntagare som jobbar i småföretag
            skulle få det mycket svårt om man skulle göra detta. Och jag är
            faktiskt inte ens säker på att det som ni föreslår är småföretagarvänligt.
            Om det skulle vara så stora skillnader som ni föreslår mellan
            att vara anställd i ett litet företag och att vara anställd i
            ett stort företag är jag övertygad om att i ett läge där det faktiskt
            är arbetskraftsbrist skulle naturligtvis den som söker anställning
            undvika ett litet företag med dålig arbetsrätt och gärna ta en
            anställning i ett företag med bättre arbetsrätt.
          </note>
          <note>
            Det måste ju vara vår gemensamma ambition att också de som arbetar
            i små företag ska få del av den utveckling som vi vill ska gälla
            för oss alla. Det kan inte vara riktigt att man ska segregera
            arbetsmarknaden på det sätt som skulle bli resultatet av det som
            ni föreslår.
          </note>
          <note>
            Stefan Attefall tog upp frågan om semesterlön och särskilt utbildningsbidrag
            som tas upp i reservation
          </note>
          <note>
            26. Jag tycker att det är på goda grunder som det särskilda utbildningsbidraget
            har gjorts semesterlönegrundande. Jag vill referera det som stod
            i propositionen när man fattade beslut om detta 1976, nämligen:
          </note>
          <note>
            Jag hyser stor förståelse för att sådan ledighet görs semesterlönegrundande.
          </note>
          <note>
            Detta skrev Per Ahlmark, och Thorbjörn Fälldin stod bakom detta.
          </note>
          <note>
            Fru talman! Jag vill yrka bifall till hemställan i arbetsmarknadsutskottets
            betänkande 5, men naturligtvis inte till den del som rör blockad
            mot enmans- och familjeföretag där jag vill yrka bifall till reservation
          </note>
          <note>
            7.
          </note>
          <note type="speaker">
            Anf. 24 MIKAEL ODENBERG (m) replik:
          </note>
          <note>
            Fru talman! När vi kritiserar utskottsmajoritetens handläggning
            är det inte därför att vi uppfattar den som ett övergrepp mot
            SACO och SAF och som en åtgärd som skulle ha hindrat dessa två
            stora organisationer från att komma till tals. Vi kritiserar den
            därför att den är ett övergrepp mot den politiska minoriteten.
          </note>
          <note>
            Att utan bärande skäl förvägra minoriteten i utskottet möjligheten
            att som ett led i ärendeberedningen i utskottet höra utomstående
            strider mot all parlamentarisk hyfs, Björn Kaaling. Det är nonchalant,
            det är maktfullkomligt, och det riskerar att straffa sig den dagen
            man inte längre sitter i majoritetsställning.
          </note>
          <note>
            För att sedan övergå till sakfrågan vill jag säga att vi naturligtvis
            inte vill bestämma över ingångslöner eller relativlöner. Dessa
            ska förhandlas fram i fria förhandlingar. Men om lönebildningen
            ska fungera väl menar vi att den lönebildningen ska ske så decentraliserat
            och lokalt som möjligt. Och det är den utvecklingen som regeringen
            och socialdemokraterna i utskottet inte bejakar. Vid sidan av
            att man visserligen ger det nya medlingsinstitutet en del möjligheter
            att kyla ned konflikter, vilket vi kan acceptera, vill man tilldela
            Medlingsinstitutet en uppgift utöver den traditionella medlarrollen,
            en uppgift att verka för en väl fungerande lönebildning. Och det
            är ju dessa dubbla roller som har kritiserats så hårt, inte bara
            av oss utan också av TCO, SACO och SAF, därför att dessa dubbla
            roller riskerar att leda i riktning mot en statlig inkomstpolitik,
            kommer att motverka en decentraliserad lönebildning och riskerar
            därtill att undergräva tilltron till Medlingsinstitutet i dess
            roll som just medlare, vilket trots allt är den centrala. I dessa
            hänseenden har regeringen och socialdemokraterna gått helt i LO:s
            ledband, och det är till nackdel för lönebildningen.
          </note>
          <note type="speaker">
            Anf. 25 BJÖRN KAALING (s) replik:
          </note>
          <note>
            Fru talman! Mikael Odenberg, det är väl inte i särskilt många
            ärenden som vi från utskottets sida har haft så goda möjligheter
            att ta del av vad parterna tycker som i detta? Jag tycker att
            det är fel att ni försöker göra detta till något stort och en
            formfråga som faktiskt inte har någon grund, därför att ni och
            vi andra har haft väldigt bra möjligheter att skaffa oss den information
            som vi behöver i detta läge. Vi har faktiskt besökt Svenska Arbetsgivareföreningen.
            Jag har inte kännedom om att utskottet har gjort motsvarande besök
            hos Landsorganisationen. Jag kan ha fel, eftersom jag inte har
            varit med i utskottet så länge.
          </note>
          <note>
            Men hos Svenska Arbetsgivareföreningen har vi varit.
          </note>
          <note>
            Det är svårt att få grepp om vad moderaterna egentligen anser
            om detta förslag. Ni är kritiska därför att regeringen säger att
            man inte ska lägga sig i lönebildningen. Sedan är ni oroliga därför
            att detta innebär risk för statlig inkomstpolitik. Det är inte
            så lätt att bemöta detta när ni har denna dubbla inställning till
            förslaget. Lägger regeringen sig i för lite, eller lägger den
            sig i för mycket?
          </note>
          <note type="speaker">
            Anf. 26 MIKAEL ODENBERG (m) replik:
          </note>
          <note>
            Fru talman! Handläggningen är ju uppseendeväckande av det skälet
            att den innebär att majoriteten sätter sig till doms över minoriteten
            och recenserar utskottsminoritetens bevekelsegrunder för att höra
            utomstående i utskottet. Det handlar inte om att arbetsmarknadsorganisationerna
            inte har fått framföra sina uppfattningar. Men det måste väl ändå
            vara så i en parlamentarisk demokrati, Björn Kaaling, att minoriteten
            själv avgör vad minoriteten är intresserad av att borra djupare
            i? Men det lät ni inte minoriteten göra, utan ni satte er till
            doms över minoritetens bevekelsegrunder och avfärdade alltihop
            utan några bärande skäl med motiveringen att de synpunkter som
            hade kommit fram i skrivelser till utskottet från SA-
          </note>
          <note>
            CO och SAF inte hade någon bärighet, därför att departementet
            meddelade att så inte var fallet. Det stämde inte. Det är anmärkningsvärt
            att man hanterade fråga på det sättet.
          </note>
          <note>
            När det sedan återigen gäller sakfrågan kritiserar vi den här
            propositionen därför att regeringen har anammat LO:s väldigt centralistiska
            perspektiv på lönebildningsprocessen. Vi har en motsatt utgångspunkt.
            Lönebildningen ska ske så decentraliserat och så lokalt som möjligt.
            Vi har också kritiserat propositionen därför att den är så snäv.
            Den handlar bara om själva förhandlingssystemets funktionssätt
            och om vissa konfliktregler. Men det finns så mycket annat som
            avgör förutsättningarna för lönebildningen, och det förbigår regeringen
            med total tystnad.
          </note>
          <note>
            Vi accepterar att man byter namn på Förlikningsmannaexpeditionen
            och att Medlingsinstitutet i förhållande till dagens förlikningsmannaexpedition
            får vissa utökade möjligheter att kyla ned konflikter.
          </note>
          <note>
            Däremot säger vi bestämt nej till att Medlingsinstitutet tilldelas
            dubbla roller. Vi vill se Medlingsinstitutet som en medlingsfunktion,
            inte som en central normerande funktion på arbetsmarknaden.
          </note>
          <note type="speaker">
            Anf. 27 BJÖRN KAALING (s) replik:
          </note>
          <note>
            Fru talman! Mikael Odenberg hävdar att regeringen förbigår de
            andra politikområdena med tystnad men så är inte fallet. Det är
            bara att läsa propositionen. Då ser man klart och tydligt att
            regeringen säger att andra politikområden är väsentliga för lönebildningen.
            Det är bara det att man inte har gjort en proposition som tar
            upp skattepolitiken och alla andra politikområden - det gäller
            också utbildningspolitiken - och gjort en sammanföring. Här har
            man i stället riktat in sig på medlingsfunktionen och lönebildningen
            - en lönebildning för full sysselsättning, som det heter. De frågorna
            tas alltså upp.
          </note>
          <note>
            Vilken nivå som lönebildningen ska ske på är något som vi inte
            lägger oss i när det gäller Medlingsinstitutet, utan frågan om
            på vilken nivå löneuppgörelser ska träffas är en sak för parterna.
            Det förhindras inte att man har lokala förhandlingar. Detta framgår
            av propositionen och betänkandet.
          </note>
          <note type="speaker">
            Anf. 28 STEFAN ATTEFALL (kd) replik:
          </note>
          <note>
            Fru talman! Björn Kaaling säger här att vi i utskottet har fått
            chansen att ta del av de olika parternas synpunkter men det stämmer
            inte alls.
          </note>
          <note>
            Sedan år 1998, då det här utskottet valdes, har vi varken varit
            inbjudna till seminarier eller haft besök av arbetsmarknadens
            parter för diskussioner om lönebildning. Det har kanske varit
            en del aktiviteter före valet 1998 men det är faktiskt det utskott
            som valts efter år 1998 som har ansvaret för behandlingen av propositionen.
          </note>
          <note>
            Björn Kaaling säger att det är naturligt att Socialdemokraterna
            följer LO men vi anser att en regering ska stå över parterna.
            En regering ska inte följa LO,
          </note>
          <note>
            TCO eller SAF, utan den ska stå över parterna och agera neutralt
            och försöka försvara intressena för helheten.
          </note>
          <note>
            Björn Kaaling försvarar möjligheten att blockera enmans- och
            familjeföretag. Det är ett exempel på att just ett intresse fått
            styra det hela. Förslag efter förslag föll bort från den socialdemokratiske
            statssekreteraren Svante Öbergs utredning. Det ena efter det andra
            av hans förslag föll ju bort - inte minst gäller det också blockadreglerna
            - när LO lade in sitt veto.
          </note>
          <note>
            Ni följde alltså LO och såg inte till helheten. Det är detta
            som är problemet med Socialdemokraterna.
          </note>
          <note>
            Björn Kaaling säger att det görs stor skillnad mellan små och
            stora företag när det gäller regelverk men det gör vi kristdemokrater
            inte alls. Vi vill ha lika regler för alla företag. Det är vårt
            huvudmål men vi vill anpassa reglerna mer så att hänsyn också
            tas till de små företagens situation. Det här med semesterlön
            är ett bra exempel.
          </note>
          <note>
            Nu tar Björn Kaaling sådana storheter som Thorbjörn Fälldin och
            Per Ahlmark som garanter för att han fattar kloka beslut. Det
            är möjligt att det vore bra när det gäller övriga beslut som Björn
            Kaaling är med och fattar att lyssna på de personerna. Jag struntar
            faktiskt i vad Fälldin och Ahlmark eventuellt en gång i tiden
            har sagt och konstaterar bara att detta slår mot de små företagen
            i dag. Björn Kaaling har inte anfört några bärande argument om
            varför rådande ordning ska gälla också i fortsättningen. Sådana
            lyssnar jag gärna till.
          </note>
          <note type="speaker">
            Anf. 29 BJÖRN KAALING (s) replik:
          </note>
          <note>
            Fru talman! Man kan titta i de motioner som ni har lagt på arbetsrättens
            område. I var och varannan motion står det att det är viktigt
            att få de här förändringarna, inte minst därför att det är viktigt
            för småföretagen.
          </note>
          <note>
            Ni har inte sådan ställning här i kammaren att ni kan få igenom
            era förslag. Om man tittar närmare på dem och ser vad ni strävar
            efter kan man konstatera att vi faktiskt skulle få en tudelad
            arbetsmarknad.
          </note>
          <note>
            Människor som arbetar i små företag skulle inte omfattas av arbetsrätten
            på samma sätt som de som jobbar i stora företag. Det här är inte
            bra. Det är en sorts inriktning hos er som är felaktig. Jag tycker
            att ni ska tänka om i den delen.
          </note>
          <note>
            När det gäller blockadfrågan har regeringen vikit sig för LO:s
            linje, sägs det här. Ja, men det är faktiskt så att Landsorganisationen
            i det här fallet på ett konstruktivt sätt har arbetat för att
            ta fram ett alternativ till lagstiftningen. Det behöver ju inte
            lagstiftas, i alla fall inte förrän man har prövat möjligheten
            att via avtal klara av frågan - till skydd naturligtvis för dem
            som faktiskt anställs i enmansföretag. Ingen av oss har någon
            annan uppfattning än den att man, om man inte har anställning,
            naturligtvis inte ska behöva teckna ett avtal. Problemet uppstår
            ju därför att enmansföretagare till och från har anställda.
          </note>
          <note type="speaker">
            Anf. 30 STEFAN ATTEFALL (kd) replik:
          </note>
          <note>
            Fru talman! Jag upplever att Socialdemokraterna har sett de medelstora
            industriföretagen på 70-talet som norm för sin arbetsrättsliga
            lagstiftning. Vi vill kanske i större utsträckning ha småföretagen
            som norm och utgångspunkt. Vi vet nämligen att där finns nyckeln
            till att skapa full sysselsättning - där kan vi skapa dynamik
            och där kan vi skapa jobb och välstånd i framtidens Sverige. Det
            är den utgångspunkt som vi har för lagstiftningen men vi vill
            inte ha så olika regler för olika storlekar på företag. Om Björn
          </note>
          <note>
            Kaaling tror det ber jag honom att läsa på lite bättre.
          </note>
          <note>
            Björn Kaaling säger nu att LO har hittat på en regel som gör
            att man slipper de negativa sidorna för enmansföretag och familjeföretag.
            Men om man nu inom LO är så klok att man har gjort den här förändringen,
            varför har den då inte gjorts tidigare? Problemet är ju inte nytt.
            Det var först när Mona Sahlin, såvitt jag förstår, hotade med
            lagstiftning som LO
          </note>
          <note>
            kröp till korset och gjorde en viss kompromiss som var sådan
            att ni kunde stilla era egna relationer med
          </note>
          <note>
            LO och släppa det här kravet.
          </note>
          <note>
            Förlåt mig men jag litar inte riktigt på det förbund som faktiskt
            först när man står där med lagstiftningen vilande över huvudet
            böjer sig lite grann för att sedan göra en kompromiss; detta därför
            att ni inte vågat ta strid med LO på den här punkten, till förmån
            för en viktig princip om rätten att stå utanför om så önskas när
            det inte finns några anställda.
          </note>
          <note>
            Björn Kaaling sade i sitt anförande att vi med
          </note>
          <note>
            Medlingsinstitutet inte löser de genuina problemen med lönebildningen.
            Passa nu på att i den sista repliken berätta för oss vad ni vill
            göra utöver detta! Den proposition som behandlas heter ju faktiskt
            Lönebildning för full sysselsättning. Det handlar alltså om ett
            helhetsgrepp om frågan. Det skulle vara intressant att höra vad
            Björn Kaaling i övrigt har att säga, dvs.
          </note>
          <note>
            förutom när det gäller inrättandet av ett institut.
          </note>
          <note type="speaker">
            Anf. 31 BJÖRN KAALING (s) replik:
          </note>
          <note>
            Fru talman! Ja, det är riktigt att propositionen heter Lönebildning
            för full sysselsättning.
          </note>
          <note>
            Jag försökte tidigare säga till Stefan Attefall att ingen av
            oss tror att det här förslaget i sig löser hela problematiken
            med lönebildningen, och det framgår också av propositionen. Vi
            säger att det här är en del som gör det möjligt för oss att få
            en lönebildning som vi kan klara från samhällsekonomiska aspekter
            och som är rimlig från parternas utgångspunkter.
          </note>
          <note>
            Det här med genuinitet var något som Stefan Attefall tog upp.
            Jag bara svarar på frågan - vi ser det här som ett viktigt inslag
            för att klara en lönebildning för full sysselsättning. Det löser
            naturligtvis inte hela problematiken, utan det är precis som jag
            försökte säga i ordväxlingen med Mikael Odenberg. Regeringen och
            utskottsmajoriteten är naturligtvis helt medvetna om att det finns
            andra politikområden som också har sin betydelse, och kanske i
            mycket större utsträckning än vad just själva Medlingsinstitutet
            har.
          </note>
          <note type="speaker">
            Anf. 32 ELVER JONSSON (fp) replik:
          </note>
          <note>
            Fru talman! Det framgår av Björn Kaalings anförande och också
            av hans repliker att detta, som han så starkt stryker under, inte
            löser hela problemet. Därmed framstår här på något sätt ett slags
            Perssons ofullbordade - som något som man måste återkomma till.
          </note>
          <note>
            Björn Kaaling gör den helt korrekta beskrivningen, nämligen att
            staten ska vara neutral, men sedan lägger han till: och endast
            ingripa när det inte fungerar.
          </note>
          <note>
            Vad är det då som krävs? Ja, det är en balanserad avvägning.
            Enligt vår uppfattning fanns det en sådan i
          </note>
          <note>
            Svante Öbergs och Ingvar Carlssons försök till samsyn. Så säger
            Björn Kaaling att den viljan inte fanns.
          </note>
          <note>
            Min fråga blir då: Hos vem saknades viljan? Var det hos paret
            Carlsson-Öberg, eller var det hos LO-
          </note>
          <note>
            folket? Jag tycker, det kan jag lägga in redan nu, att ni har
            desavouerat den tidigare statsministern på ett sätt som inte är
            hedrande.
          </note>
          <note>
            Det är intressant att Björn Kaaling tar tidigare borgerliga mittenpolitiker
            i statsrådsställning till kronvittnen när han talar om semesterlagens
            tillkomst. Det är riktigt, det var en mycket aktiv reformperiod
            under de två mandatperioder vi hade borgerlig regering i slutet
            av 70-talet. Det var inte bara semesterlagen som kom. I historiskt
            ljus kan man möjligen tycka att den var väl generös. Vi fick en
            arbetsmiljölagstiftning som var mycket långtgående. Vi fick
          </note>
          <note>
            Samhallsföretagen, och vi fick en ny och världsunik jämställdhetslag,
            en lag för övrigt som socialdemokraterna motarbetade då men numera
            ställer upp på.
          </note>
          <note>
            Vi har en stark uppslutning kring jämställdhetsarbetet i arbetslivet.
          </note>
          <note>
            Det är inte konstigt om vi inför ett nytt sekel 25 år efter reformerna
            behöver se över ett och annat.
          </note>
          <note type="speaker">
            Anf. 33 BJÖRN KAALING (s) replik:
          </note>
          <note>
            Fru talman! Elver Jonsson tar upp frågan om var skulden ligger
            till att man inte nådde samsyn. Det är en fråga som jag har mycket
            svårt att svara på och uttala mig om, annat än att skulden naturligtvis
            inte enbart ligger hos Landsorganisationen utan hos de parter
            på arbetsmarknaden som inte har kommit överens.
          </note>
          <note>
            Vad Ingvar Carlsson och Öberg gjorde var att på regeringens uppdrag
            försöka nå en samsyn på området, men parterna ville inte. Nu har
            vi hört från andra partier att skulden naturligtvis var LO:s.
            Jag delar inte den uppfattningen. Skulden ligger naturligtvis
            hos parterna som sitter i diskussioner och som inte kan komma
            överens. Skulden ligger hos båda.
          </note>
          <note>
            Man ville inte, man hade inte förmågan. Då var det naturligtvis
            än väsentligare att lägga fram det här förslaget som nu ligger
            på vårt bord så att vi i alla fall när det gäller medlingsfunktionen
            och att ge bra information till parterna kan göra det inför nästa
            års avtalsförhandlingar som kommer i gång.
          </note>
          <note>
            Möjligen ska jag lova från denna talarstol att jag aldrig mer
            ska berömma någon borgerlig vare sig tidigare statsminister eller
            arbetsmarknadsminister.
          </note>
          <note>
            Jag ville ta det som utgångspunkt att man också då visade på
            att det finns skäl till att semesterlön ska också ges till den
            som får särskilt vuxenstudiestöd.
          </note>
          <note>
            Det var bra skäl.
          </note>
          <note type="speaker">
            Anf. 34 ELVER JONSSON (fp) replik:
          </note>
          <note>
            Fru talman! Anledningen till att jag uppmärksammade att Björn
            Kaaling gled in i 70-talets reformarbete med borgerliga regeringar
            var att det stod som en klar dementi mot det som socialdemokraterna
            och även Björn Kaaling av och till vill framföra, nämligen att
            andra regeringar än socialdemokratiska inte skulle vara reformvänliga
            till löntagarnas fördel.
          </note>
          <note>
            Det var intressant och fint att Björn Kaaling ändå väckte den
            sanningen till minne.
          </note>
          <note>
            Sedan säger Björn Kaaling att parterna inte ville.
          </note>
          <note>
            Men det var ändå så att Carlsson-Öberg hade ett tydligt koncept
            som regeringen mycket väl kunde ha följt om man hade accepterat
            deras slutsatser. Det var ju där som modet eller viljan - möjligen
            båda - sviktade då man backade. Därför blev det, som jag påstod
            i min första replik, en ofullgången proposition och ett mindre
            bra beslut som vi får i dag än om vi hade följt upp den utredningen.
          </note>
          <note>
            Sedan har jag påpekat här att vi finner Medlingsinstitutet viktigt,
            men vi är väldigt tydliga på att det här måste följas upp. Det
            finns risker i den modell som nu finns, men att medlingsinsatser
            får en stärkt ställning tycker vi från Folkpartiets sida är bra.
          </note>
          <note type="speaker">
            Anf. 35 BJÖRN KAALING (s) replik:
          </note>
          <note>
            Fru talman! Det är bra att vi är överens om den delen.
          </note>
          <note>
            Ni vill, tillsammans med de andra borgerliga partierna i någon
            sorts samlad bedömning, försämra arbetsrätten. Ni vill faktiskt
            försvaga den del av arbetsmarknaden som utgörs av löntagarparterna.
            Det går inte att tolka era motioner på något annat sätt.
          </note>
          <note>
            Samtidigt säger ni, och så har jag uppfattat den här diskussionen
            också, att det är viktigt att man har goda relationer på arbetsmarknaden.
            Men trots detta vill ni vara med om att försämra relationerna
            genom att förändra arbetsrätten på ett sådant sätt att man försvagar
            den ena delen av arbetsmarknaden. Då förstör man naturligtvis
            de goda relationerna.
          </note>
          <note type="speaker">
            Anf. 36 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag har ett par kommentarer. Jag har lite svårt att
            förstå varför man inte vill använda Statistiska centralbyrån som
            den myndighet som ska ta fram den statistik som Medlingsinstitutet
            ska använda. Jag är rätt övertygad om att man med de resurser
            som man måste lägga ned för att bygga upp en administration skulle
            få betydligt mera och bättre statistik och dessutom djupare analyser
            om pengarna fördelas på medlingsinstitutet och Statistiska centralbyrån,
            både för att ta fram materialet och för att analysera det.
          </note>
          <note>
            Diskussionen om familjeföretagen anknyter till det svar som Elver
            Jonsson fick alldeles nyss, att relationerna i dag mellan de minsta
            företagen och de stora fackföreningarna inte är särskilt goda.
            Förbudet mot blockaden mot enmansföretagen och familjeföretagen
            är ett sätt att jämna ut det här, som vi ser det.
          </note>
          <note>
            Man har dessutom vetat om att den här diskussionen har förts.
            Det kan inte vara någon överraskning för vare sig LO eller medlemsförbunden
            eller någon annan att det här är ett önskemål, eftersom den här
            lagstiftningen har funnits och man har tagit bort den.
          </note>
          <note>
            Man hade kunnat säga att okej, vi ser att det här är ett problem,
            och då löser vi det avtalsvägen, innan vi får det här beslutet.
            Det är inte ens en omvändelse under galgen. Nu hänger man tyvärr
            och dinglar i galgen.
          </note>
          <note>
            Man hade kunnat lösa det här innan om man hade insett att det
            här beslutet kommer förr eller senare.
          </note>
          <note>
            Jag tycker att det är lite synd att man inte redan tidigare har
            löst problemen, för man har haft chansen men inte tagit den. Nu
            får man alltså det här beslut fram mot 16-tiden i dag.
          </note>
          <note type="speaker">
            Anf. 37 BJÖRN KAALING (s) replik:
          </note>
          <note>
            Fru talman! Jag tror att de fackliga organisationerna inom de
            tre avtalsområden som är berörda av blockadfrågan har mött den
            intensivare sedan Öberg lade fram sitt förslag. Förbudet fanns
            infört i alla fall
          </note>
          <note>
            1994 och togs bort. Där har naturligtvis parterna levt i uppfattningen
            att det inte förs tillbaka, utan det blev aktuellt i samband med
            Öbergutredningen. Det är därför man har agerat på senare tid.
            Självklart har regeringen med sina kontakter med Landsorganisationen
            också tryckt på för att försöka få parterna att komma med egna
            lösningar, vilket är ytterst rimligt.
          </note>
          <note>
            Nu har man gjort det, och det vore naturligtvis rimligt att man
            fick möjlighet att pröva det, inte för att den fackliga organisationen
            på något sätt ska få rätt utan,
          </note>
          <note>
            Margareta Andersson, i grunden till skydd för de människor som
            faktiskt anställs och inte är skyddade av kollektivavtalet. Det
            inträffar trots allt en del fall där man inte får ersättningar,
            eller t.o.m. när det går riktigt dåligt, att anhöriga inte får
            ersättningar på grund av att man har jobbat där kollektivavtal
            inte har funnits.
          </note>
          <note>
            När det gäller Medlingsinstitutets statistikansvar är det, som
            jag uppfattar propositionen, fortfarande så att det är SCB som
            i mångt och mycket ska göra arbetet med statistiken men att det
            är Medlingsinstitutet som använder den.
          </note>
          <note type="speaker">
            Anf. 38 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag är glad att det blev ett förtydligande av att
            det är SCB som ska ta fram det mesta av detta. Därmed kan vi lämna
            den diskussionen.
          </note>
          <note>
            Jag håller med Björn Kaaling om att det är viktigt att vi skyddar
            arbetstagarna, men vi ska ju inte skydda dem så in i norden så
            att de inte får jobb. Där har vi också en avgränsning - det finns
            många företag som låter bli att anställa folk därför att de anser
            att det är krångligt och besvärligt. Dessutom har ju enmansföretagarna
            och familjeföretagarna inga anställda, utan det är bara den egna
            familjen.
          </note>
          <note>
            När nu regeringen har haft riksdagens beställning på denna lagstiftning
            hängande över sig tycker jag att den kunde ha hanterat det hela
            lite snabbare. Nu får man en lagstiftning som man inte vill ha.
            Hade det hela lösts på ett annat sätt så hade detta kunnat förfalla.
            Nu fick man det här. Jag beklagar att det har blivit så här, men
            nu ser det ut som det gör och jag tänker stå fast vid lagen.
          </note>
          <note type="speaker">
            Anf. 39 BJÖRN KAALING (s) replik:
          </note>
          <note>
            Fru talman! Det är synd att Marianne Andersson, som beklagar
            att det blir så här, inte kan dra slutsatsen av det och faktiskt
            avstå från att stifta en lag på detta område.
          </note>
          <note>
            Det råder ingen delad mening mellan oss, åtminstone inte mellan
            Marianne Andersson och mig, om att företag som inte har några
            anställda inte ska behöva ha kollektivavtal. Det är därför som
            den föreslagna lösningen är en mer praktisk hantering än att lagstifta,
            som nu majoriteten i det här fallet tänker göra. Det är en mer
            praktisk lösning att parterna klarar ut det här avtalsvägen i
            stället för att man väljer lagstiftningsvägen. Detta är en lagstiftning
            som ni riktar mot tre stycken förbund på LO-sidan.
          </note>
          <note>
            Lagstiftningen kan faktiskt innebära att en och annan löntagare,
            eller anhörig till löntagare, drabbas ekonomiskt av det här beslutet,
            Marianne Andersson.
          </note>
          <note>
            Jag brukar ta ett exempel från Uppsala län som har en verklighetsanknytning.
            Det gäller en åkare som har en lastbil och kör byggvaror på dagarna.
            Han blir sjuk på kvällen och anställer en kompis som kör lastbilen
            dagen efter. Det går så olyckligt att han kör av vägen och omkommer.
            De efterlevande fick ett halvt basbelopp i begravningsersättning
            i stället för nästan
          </note>
          <note>
            250 000 kr. De drabbades inte bara av sorgen att mista en anhörig
            - det fick också den här ekonomiska konsekvensen.
          </note>
          <note type="speaker">
            Anf. 40 BARBRO FELTZING (mp) replik:
          </note>
          <note>
            Fru talman! Jag undrar över en sak i anslutning till det sista.
            Jag har pratat med ett antal enmansföretagare som kör taxibil.
            De har sådana här försäkringar.
          </note>
          <note>
            Jag undrar om Björn Kaaling är okunnig om att enmansföretagare
            kan teckna en AMF-försäkring. Det var ju naturligtvis synd att
            den här åkaren med lastbilen inte hade tecknat en sådan.
          </note>
          <note>
            Som jag sade i mitt anförande tycker jag att det är konstigt
            att man kan ändra uppfattning från en dag till en annan. Först
            är en person arbetstagare, och sedan startar han eget och har
            ett enmansföretag - och då blir han betraktad som en bov. Jag
            undrar hur man kan ändra uppfattning och tycka så olika om samma
            människa. Vi kan ta min far som exempel. Han var målare, och startade
            ett företag och blev ensamföretagare. Skulle han vara en bov dagen
            efter? Det tycker jag är mycket konstigt.
          </note>
          <note>
            Björn Kaaling tog också upp den dåliga arbetsrätten i små företag.
            Jag skulle vilja ha en förklaring till varför det skulle vara
            sämre arbetsrätt i ett litet företag än i ett stort på grund av
            att man har andra regler där. De måste ju gälla på ett annat sätt,
            eftersom det är skillnad på små och stora företag.
          </note>
          <note type="speaker">
            Anf. 41 BJÖRN KAALING (s) replik:
          </note>
          <note>
            Fru talman! Diskussionen om att en enmansföretagare kan teckna
            en AMF-försäkring om han får en anställd är naturligtvis helt
            riktig. Men den diskussionen förde ju Barbro Feltzing med Hasse
            Andersson -
          </note>
          <note>
            det gäller just det här att man kan teckna. Problemet är att
            det händer att företagarna inte gör det trots att de har en anställd.
            Det händer att företagarna inte gör det, och därmed inte skyddar
            den anställde. Det kan förstås finnas förklaringar till att de
            inte gör det.
          </note>
          <note>
            Naturligtvis ser inte vi enmansföretagare som presumtiva skurkar
            eller bovar. För det mesta fungerar detta alldeles utmärkt och
            bra. Men som jag har försökt att säga finns det några avtalsområden
            på LO-
          </note>
          <note>
            sidan där man har problem och där man vill ha kvar denna möjlighet,
            inte för sin egen skull utan för att skydda dem som eventuellt
            anställs i de här företagen. Det är för deras skull man vill ha
            den här möjligheten kvar. Nu tar ni bort den, Barbro Feltzing.
            Jag tycker att det vore rimligt att man hade möjligheten att klara
            ut denna fråga avtalsvägen och inte behövde drabbas av den lagstiftning
            som ni nu föreslår.
          </note>
          <note type="speaker">
            Anf. 42 BARBRO FELTZING (mp) replik:
          </note>
          <note>
            Fru talman! Först vill jag upprepa min fråga: Kan
          </note>
          <note>
            Björn Kaaling förklara det här med sämre arbetsrätt i små företag
            än i stora företag?
          </note>
          <note>
            Björn Kaaling pratar hela tiden om "ett enmansföretag som har
            en anställd". Ett enmansföretag har ingen anställd, för då är
            det inget enmansföretag!
          </note>
          <note>
            Man kan teckna en försäkring om man får en anställd.
          </note>
          <note>
            De enmansföretagare jag har pratat med tecknar en försäkring
            innan de har en anställd. Det är det som är verkligheten. Jag
            undrar om Björn Kaaling är okunnig om det här. Jag har pratat
            med många företag om detta. Är man seriös och känner att man kanske
            är tvungen att ta in någon extra, som Björn Kaaling också pratar
            om här, så tecknar man också försäkringen.
          </note>
          <note>
            Jag återkommer till detta med att Björn Kaaling säger att "man
            har en anställd". Är man ett enmansföretag så är man det, och
            anställer man någon har facken rätt att försöka få till ett kollektivavtal.
            Det är riktigt - så är det.
          </note>
          <note>
            Hela samhället uppmanar ju till att man ska starta eget och bli
            enmansföretagare. Därför är det konstigt att man har uppfattningen
            att enmansföretagare har en anställd. Det stämmer inte riktigt.
            Vill Björn Kaaling förklara det? Detta förbud gäller enmansföretagare
            och familjeföretag - inte när man har en anställd.
          </note>
          <note type="speaker">
            Anf. 43 BJÖRN KAALING (s) replik:
          </note>
          <note>
            Fru talman! Får jag möjligen vända på frågeställningen för att
            kanske göra det hela lite tydligare: Är det totalt främmande för
            Barbro Feltzing att det finns sådana som betecknas som enmansföretagare,
            och att de fackliga organisationerna efter ett tag får veta att
            de har haft anställda? Är det ett främmande fenomen för Barbro
            Feltzing?
          </note>
          <note>
            Nej, jag är övertygad om att Barbro Feltzing känner till att
            det är så här, trots att beteckningen är enmansföretagare. Det
            är ju detta som är problemet.
          </note>
          <note>
            Jag håller med Barbro Feltzing om att om man är renodlad enmansföretagare
            och inte har några anställda ska man inte behöva teckna kollektivavtal.
            Men det finns en diskrepans mellan detta och att det finns sådana
            här fall. Jag vet inte hur många de är, men jag tror inte att
            de är särskilt många. Om man går till de berörda förbunden och
            frågar hur ofta de har konflikt på detta område säger de: Det
            är inte så ofta egentligen, men det förekommer. Och då vill man
            ha den här rätten.
          </note>
          <note>
            Man har föreslagit en bra lösning med vilande hängavtal som automatiskt
            träder i kraft den dag företaget får en anställd. Den anställde
            är skyddad från samma dag som han eller hon börjar sin anställning.
            Det är en bra lösning. Det är en bättre lösning, och ni borde
            ge parterna den här chansen.
          </note>
          <note>
            Barbro Feltzing frågar var jag har fått det här med uppdelningen
            av arbetsmarknaden ifrån. Jag noterade i alla fall det som Barbro
            Feltzing sade: Dela upp regelverket för stora och små företag.
          </note>
          <note>
            Jag ser det inte som någonting annat än att ni tillsammans med
            de borgerliga partierna har en sorts grundläggande inställning
            att regelverket måste delas upp för stora och små företag. Som
            jag förstår det innebär väl det också arbetsrätten.
          </note>
          <note type="speaker">
            Anf. 44 Statsrådet MONA SAHLIN (s):
          </note>
          <note>
            Fru talman! Jag skulle vilja börja med några av de utgångspunkter
            som ligger bakom propositionen och som är välkända för kammaren
            och sedan göra några kommentarer till de inlägg som har varit.
          </note>
          <note>
            Både sett ur ett samhällsperspektiv och ur den enskilde löntagarens
            synvinkel, och det är viktigt att hålla båda dessa aspekter i
            minnet, är självfallet bakgrunden till den debatt vi har i dag
            att lönebildningen i Sverige inte har fungerat tillfredsställande
            under flera decennier. Det har hänt mycket de senaste åren, men
            vi har en historia och ett ansvar som ska delas av ganska många,
            både parterna på arbetsmarknaden och regeringar av olika färg.
          </note>
          <note>
            Högre nominella löneökningar än i vår omvärld leder till, och
            har lett till, att man driver upp inflationen och urholkar det
            som är så oerhört viktigt för löntagare i vårt land, nämligen
            att få reala lönehöjningar. Trots löneökningar på sammanlagt ungefär
          </note>
          <note>
            150 % steg inte reallönerna alls mellan åren 1980 och
          </note>
          <note>
            1995. För att klara jobben tvingades Sverige att devalvera ett
            antal gånger under den här perioden. Det drev i sin tur upp inflationen,
            och så var vi fast i en väldigt farlig spiral. Därav kommer namnet
            på den här proposition. Lönebildningen är också kampen för jobben.
          </note>
          <note>
            Lönebildningen avgör inte bara löneutvecklingen och fördelningen
            av inkomster mellan individer, grupper eller olika sektorer. Den
            har självfallet också en viktigt del - och det är inte den enda
            - som betyder mycket för tillväxt, sysselsättning och konkurrenskraft.
          </note>
          <note>
            Utsikterna för svensk ekonomi i dag ser ju bättre ut än på många
            år, precis som Björn Kaaling har varit inne på. Mycket talar för
            att vi i Sverige kan ha många år framför oss med stark tillväxt
            och stabila priser och därmed goda förutsättningar för att klara
            sysselsättningen och reallöneökningarna, och det ska vi glädja
            oss åt samtliga i denna kammare. Men en viktig förutsättning för
            att detta ska bli verklighet är att lönebildningen fungerar väl.
          </note>
          <note>
            Regeringen har ju en del av ansvaret för att trygga en fortsatt
            bra utveckling av den svenska ekonomin som just nu faktiskt är
            en av de starkaste i Europa, och jag ska återkomma lite senare
            till det. Med stärkta spelregler för lönebildningen får parterna
            på arbetsmarknaden ett bättre stöd - för det är detta det handlar
            om - att träffa avtal som leder till fler jobb, bra reallöner
            och därmed också en starkare välfärd. Styrkan och tydligheten
            i spelreglerna bidrar till att hävda de svagares ställning på
            arbetsmarknaden.
          </note>
          <note>
            Sverige har en ordning där parterna på arbetsmarknaden själva
            tar ansvar för träffade avtal utan inblandning av regering och
            riksdag, och den tänker jag slåss för så länge jag kan. Jag har
            erfarenhet av hur det kan gå när man gör en annan bedömning. Den
            fria förhandlingsrätten är en grundsten på den svenska arbetsmarknaden.
            Både löntagarnas strejkrätt och arbetsgivarnas rätt till lockout
            finns därför inskrivet i grundlagen. Det är en väldigt tydlig
            och viktig markering. Den förutsättningen för lönebildningen ska
            givetvis fortfarande ligga fast. Ansvaret ligger fortsatt kvar
            på arbetsmarknadens parter.
          </note>
          <note>
            Staten ska dessutom vara neutral mellan parterna.
          </note>
          <note>
            Det betonas också mycket tydligt både i propositionen och i utskottsbetänkandet.
            Det är fördelningen av lönerna mellan löntagargrupperna som avgörs
            i förhandlingarna. Men också samhällsintresset måste tillgodoses
            i diskussionen om lönebildningen. När löntagarna har rätt till
            kamp för sina relativa lönepositioner, för det har de, och när
            arbetsgivarna har rätt att driva sin uppfattning om hur lönesättningen
            bör ske, för det har de, får inte summan bli löneinflation och
            färre jobb.
          </note>
          <note>
            Nu står lönebildningen inför ett väldigt avgörande prov. Det
            kommer att gälla en stor del av de politiska områdena. Den starka
            tillväxten och förbättringen av sysselsättningsläget gör att lönebildningen
            nu står inför stora påfrestningar och ett väldigt viktigt ansvar.
          </note>
          <note>
            Jag är övertygad om att en förstärkning av spelreglerna för lönebildningen
            kommer att underlätta att komma fram till ett resultat som ger
            löntagarna bra reallöner samtidigt som samhällsintresset av en
            stark sysselsättningsutveckling tillgodoses. Det är alltså inte
            så som det ibland framställs i diskussioner att den här propositioner
            handlar om kampen för att hålla löneökningarna nere. Så är det
            icke. Däremot handlar det om kampen för att försöka garantera
            reallöneökningar åt löntagarna.
          </note>
          <note>
            Medlingsinstitutet är en del i arbetet för att förändra möjligheterna
            att klara jobb och välfärd i Sverige. Medlingsinstitutet ska ju,
            vilket Mikael Odenberg bl.a. invände mot, ha i uppgift att dels
            medla i arbetstvister, därom är väl de flesta eniga, dels verka
            för en väl fungerande lönebildning. Så ska det uppenbarligen inte
            stå enligt Mikael Odenberg. Om det inte ska stå en väl fungerande
            lönebildning, vad ska det då stå? Ska det stå en ganska bra lönebildning
            eller en hyfsad lönebildning? Det är klart att utgångspunkten
            ska vara en väl fungerande lönebildning med de motiv och diskussioner
            som förs i propositionen.
          </note>
          <note>
            Sedan ingår det också just i denna mening, att verka för en väl
            fungerande lönebildning, att Medlingsinstitutet kan agera tidigt,
            bl.a. genom att kalla parter till överläggningar, informera sig
            på annat sätt och även, i den mån det finns möjligheter, se till
            att tidsplaner och annat fungerar på ett smidigt sätt.
          </note>
          <note>
            Men allt detta fungerar bara under en förutsättning, nämligen
            att parterna har respekt och förtroende för Medlingsinstitutet.
            Det är en väldigt viktig förutsättning.
          </note>
          <note>
            Löneförhandlingarna är, och måste förbli, parternas ansvar. Där
            måste staten vara neutral mellan de olika parterna. Men det staten
            gör med den proposition som nu riksdagen behandlar är att erbjuda
            en medlingsorganisation med möjlighet till analyser, med regelverk
            för konfliktlösningar och med en arena för att också diskutera
            de samhällsekonomiska förutsättningarna.
          </note>
          <note>
            Stefan Attefall frågar om detta räcker och om regeringen är nöjd
            nu. Självfallet inte, precis som Björn
          </note>
          <note>
            Kaaling sade. Men däremot är jag säkert på att denna proposition
            är en förutsättning för att lönebildningen ska fungera väl enligt
            den definition som vi nu diskuterar.
          </note>
          <note>
            Men staten får aldrig vara neutral inför konsekvenserna av en
            illa fungerande lönebildning. De konsekvenserna är arbetslöshet,
            inflation och svårigheter för dem som står allra längst bak i
            arbetslöshetskön, och det är dem som den här debatten i grunden
            handlar om.
          </note>
          <note>
            Staten har ett ansvar för den ekonomiska politiken, för arbetsmarknadspolitiken
            och närings- och utbildningspolitiken. Det är här som de två stora
            principiella skillnaderna finns mellan majoriteten här i riksdagen
            och oppositionen, och framför allt Moderaterna.
          </note>
          <note>
            Det är många här i kammaren som har sagt att avtal är alltid
            bättre än lag, och man måste faktiskt försöka vara konsekvent
            på den punkten. Varje gång politiken i form av riksdag och regering
            träder över den gränsen riskerar man också att ge fler parter
            en möjlighet och ett argument för att dra sig undan sitt ansvar
            för hur lönebildningen och arbetsmarknaden fungerar. Den som inte
            vill se statlig inkomstpolitik ska också värna den fria avtalsrätten
            och uppmuntra avtalsviljan. Den diskussion om blockadförbudet
            som nu förs i den här debatten blir lite märklig i proportion
            till det som det egentligen handlar om, nämligen lönebildningen.
            Den kan var nog så viktig att diskutera av principiella skäl,
            men den har inte speciellt mycket att göra med hur lönebildningen
            fungerar.
          </note>
          <note>
            För Moderaterna är strukturella reformer - som man alltid efterfrågar
            - alltid lika med svagare fack, mer klåfingrig riksdag, svagare
            arbetsrätt osv. Jag tycker att detta är gammalmodigt, Mikael Odenberg.
          </note>
          <note>
            Det är omodernt. Och det är, med förlov sagt, ganska tjatigt.
          </note>
          <note>
            Oavsett om vi har en låg- eller en högkonjunktur, oavsett om
            vi har brist på arbetskraft eller massarbetslöshet och oavsett
            hur den internationella utvecklingen ser ut kommer alltid samma
            medicin. Detta driver upp kostnaderna, oavsett om det gäller läkemedel
            eller det område som vi nu diskuterar. Det måste vara rätt medicin
            vid rätt tid för rätt åkomma om man vill påverka problemet med
            svensk lönebildning. Man ska inte komma dragande med samma och
            åter samma lösningar, som egentligen bara handlar om att förändra
            maktbalansen. Så tolkar jag de två stora principiella skillnader
            som vi här diskuterar.
          </note>
          <note>
            Det som vi i stället vill göra, vid sidan av den proposition
            som framlagts - för den innehåller självfallet inte allt, som
            Stefan Attefall var inne på - är bl.a. att se industriavtalet
            som exempel på någonting nytt som sker. Där finns ett regelverk
            liknande det som nu föreslås i propositionen. Varför inte se till
            kompetensutveckling i det egna yrket, något som är så oerhört
            viktigt och som det nu också finns nya resurser till? Varför inte
            se till de individuella kompetenskonton som nu utreds och som
            kommer att ge en möjlighet att byta kompetens för att byta jobb
            på arbetsmarknaden? Jag tror att de två inslagen har minst lika
            stor betydelse som förslaget om medlingsinstitut för lönebildningen.
            Det gäller en rätt till kompetensutveckling i det egna yrket men
            också ansvaret för att skaffa sig en kompetens för att byta jobb
            och inriktning på sitt arbetsliv. Det gäller att ge möjlighet
            till frihet och valfrihet, inte bara att människor ska tvingas
            ut i en större otrygghet genom sämre arbetsrättsregler, om man
            vill ha en flexibilitet på arbetsmarknaden.
          </note>
          <note>
            Det viktiga är att ge en trygghet och möjligheter för individen
            att förändra sitt yrkesval och att därmed bli en del i en mer
            flexibel arbetsmarknad. Det handlar också om diskrimineringsreglerna
            på arbetsmarknaden, om kampen mot deltidsarbetslösheten och om
            förenklingar för småföretagen. Det ska bli mer lönsamt att driva
            småföretag. Inte minst handlar det om konkurrenspolitiken, som
            jag personligen tror vid sidan av utbildningsfrågorna är den riktiga
            nyckeln till prisutvecklingen och inflationen i vårt land.
          </note>
          <note>
            Om allt detta finns det eller kommer det under denna vår att
            läggas fram förslag i riksdagen. Jag tycker att vi ska lämna retoriken
            och i stället komma ut i verkligheten. Där pågår oändligt mycket
            mer av konstruktivt arbete för att klara flaskhalsar, diskriminering,
            bristande kompetens och konkurrens och för att skapa en bättre
            entreprenörsanda än vad de borgerliga partierna i dagens debatt
            erkänner.
          </note>
          <note type="speaker">
            Anf. 45 MIKAEL ODENBERG (m) replik:
          </note>
          <note>
            Fru talman! Jag vill bestrida statsrådet Sahlins uppfattning
            att skiljelinjen skulle gå mellan en dynamisk Mona Sahlin och
            en tjatig Odenberg. Skiljelinjen går mellan en i hög grad centralistisk
            socialdemokrati, som i lönebildningsfrågorna går i LO:s ledband,
            och dem som bejakar en decentraliserad och lokal lönebildning
            som sker ute i företagen.
          </note>
          <note>
            Det är inte bara vi från borgerligt håll som kritiserar att man
            ska ge det nya medlingsinstitutet i uppgift att utöver själva
            medlingen också ha ett formellt ansvar för hur lönebildningen
            fungerar. Det är att tilldela medlingsinstitutet dubbla roller.
            Alla huvudorganisationer på arbetsmarknaden utom LO kritiserar
            detta.
          </note>
          <note>
            Jag menar att regeringen när den har lagt fram det här förslaget
            inte har klarat att upprätthålla en klar rågång mot statlig inkomstpolitik.
            Den uppfattningen delas, som sagt, av TCO, SACO och SAF. Jag tillhör
            dem som gillar Mona Sahlin, men det är inte en underlättande faktor
            att Mona Sahlin har varit föredragande statsråd i den här frågan.
            Vi kan nu i det närmaste fira tioårsjubileum av att Mona Sahlin
            gjorde sin debut som arbetsmarknadsminister i denna kammare och
            ville lagstifta om lönerna på den svenska arbetsmarknaden. Det
            är tio år sedan Mona Sahlin ville införa strejkförbud för svenska
            arbetare och tjänstemän.
          </note>
          <note>
            Mona Sahlin är ju den nu aktiva politiker som mest av alla symboliserar
            statlig inkomstpolitik. Mot den bakgrunden är det olyckligt att
            regeringen inte tydligare och klarare har kunnat upprätthålla
            rågången mot en statlig inkomstpolitik.
          </note>
          <note type="speaker">
            Anf. 46 Statsrådet MONA SAHLIN (s):
          </note>
          <note>
            Fru talman! Jag tycker att Mikael Odenbergs inlägg visade att
            han är ganska tjatig och håller fast vid en mycket märklig beskrivning
            av det som låg bakom det försök som den regering som jag trädde
            in i 1990
          </note>
          <note>
            gjorde för att få stopp på precis det som den proposition som
            vi i dag behandlar rör sig om.
          </note>
          <note>
            Det finns två vägar att gå, Mikael Odenberg. Den ena är att riksdagen
            på punkt efter punkt trampar in med lagstiftning, rubbar maktbalans
            och ger sig på detaljer. Den andra är att vi försöker finna en
            bra balans, vilket jag påstår finns i propositionen, mellan statens
            ansvar och parternas eget och fria ansvar för löneförhandlingarna.
            Jag vill påstå att det finns en stor respekt hos samtliga centrala
            organisationer på arbetsmarknaden i dag för detta.
          </note>
          <note>
            Alla organisationer har sina intressen som de för fram starkare
            än andras. Jag tycker att det är ganska löjligt att diskutera
            vilka som går i vilkas ledband. Jag går inte i någons ledband.
            Jag lyssnar och tar argument, och sedan försöker vi sy ihop en
            helhet som ska ha en rimlig balans. Som jag sade måste institutet
            kunna bygga på stor respekt och stort förtroende från samtliga
            parter på arbetsmarknaden. Jag tycker att propositionen är ett
            hedervärt försök att åstadkomma detta.
          </note>
          <note>
            När det gäller att undvika inflationskarusellen och den diskussion
            om att försvaga olika parter på arbetsmarknaden som vi förde 1990
            har vi kommit väldigt mycket längre med den proposition som vi
            i dag har framför oss. Men lönebildningsproblemen kräver insatser
            på konsumentområdet, i konkurrenspolitiken, i skattefrågorna -
            allt det som regeringen samtidigt arbetar med.
          </note>
          <note type="speaker">
            Anf. 47 MIKAEL ODENBERG (m) replik:
          </note>
          <note>
            Fru talman Jag beskrev inte vad som låg bakom regeringens agerande
            för tio år sedan. Jag beskrev vad den dåvarande arbetsmarknadsministern
            Sahlin stod för i den här kammaren. Det var statlig inkomstpolitik,
            statligt fastställda löner och strejkförbud för svenska arbetare
            och tjänstemän. Det är kanske inte den allra bästa bakgrunden
            om man på ett trovärdigt sätt ska hålla en klar rågång mot statlig
            inkomstpolitik.
          </note>
          <note>
            Det har nu faktiskt gått så långt att två huvudorganisationer
            har skrivit till ett riksdagsutskott och hävdat att genom regeringens
            sätt att handla i de här frågorna "äventyras legitimiteten för
            avtalsförhandlingarna och kollektivavtalen som lönebildningsinstrument".
            Det är inte så väldigt bra om man, som statsrådet nu säger, vill
            understryka vikten av en bred tilltro till det nya medlingsinstitutet.
          </note>
          <note>
            Vad gäller följsamheten mot Landsorganisationen kan jag bara
            konstatera att regeringen i sin proposition föreslår att man vid
            halvårsskiftet ska inrätta en myndighet benämnd medlingsinstitutet.
            LO säger ja, och TCO, SACO och SAF säger nej.
          </note>
          <note>
            Man vill att medlingsinstitutet utöver den medlande uppgiften
            ska verka för en välfungerande lönebildning. LO säger ja, TCO,
            SACO och SAF säger nej.
          </note>
          <note>
            Man vill att medlingsinstitutet ska samordna och medverka till
            att det upprättas tidsplaner. LO säger ja, och TCO, SACO och SAF
            säger nej.
          </note>
          <note>
            Man förespråkar från regeringens sida att medlingsinstitutet
            ska bli statistikansvarig myndighet. LO
          </note>
          <note>
            säger ja, och TCO, SACO och SAF säger nej.
          </note>
          <note>
            Medlingsinstitutet ska årligen komma in till riksdagen för att
            träffa arbetsmarknadsutskottet och finansutskottet och berätta
            om hur det ser på lönebildningen. LO säger ja, och TCO, SACO och
            SAF säger nej.
          </note>
          <note>
            Jag kan förstå att de här organisationerna - även om det naturligtvis
            är så, som statsrådet Sahlin säger, att alla organisationer har
            sina intressen att bevaka -
          </note>
          <note>
            är bekymrade över den ensidighet som har vidlått regeringens
            handläggning av lönebildningsfrågorna, där regeringen i allt väsentligt
            har accepterat det centralistiska perspektiv som LO har.
          </note>
          <note type="speaker">
            Anf. 48 Statsrådet MONA SAHLIN (s):
          </note>
          <note>
            Fru talman! Jag vill börja med att säga att om lusten att visa
            en gemensam ansvarsvilja här i kammaren från övriga partier för
            att klara det som då var
          </note>
          <note>
            Sveriges stora problem hade varit större, hade också regeringens
            agerande sett annorlunda ut. Låt oss försöka vidmakthålla den
            stora skillnad som jag trots debatten i dag tycker finns år 2000
            jämfört med år
          </note>
          <note>
            1990. Det börjar växa fram en samsyn om inflationens faror, om
            lönebildningens betydelse och också om hur lönebildningen går
            till.
          </note>
          <note>
            Den lista som lästes upp hade kunnat fortsätta.
          </note>
          <note>
            Det finns punkter där LO hade velat ha det annorlunda och där
            TCO hade velat ha det annorlunda. Framför allt har det skett stora
            förändringar under resans gång som gör att organisationen i dag,
            Mikael Odenberg, inte uttrycker det totala motstånd mot propositionen
            som Mikael Odenberg nu ger uttryck för.
          </note>
          <note>
            Jag vill påstå att det finns en rimlig balans och en rimlig respekt
            hos samtliga parter. Men det som är avgörande är hur medlingsinstitutet
            kommer att bygga upp sitt arbete. Det är då vi ser hur det blir
            och om min bedömning eller Mikael Odenbergs var rimlig.
          </note>
          <note>
            Jag hoppas för lönebildningens skull att det blir regeringens
            bedömning.
          </note>
          <note type="speaker">
            Anf. 49 STEFAN ATTEFALL (kd) replik:
          </note>
          <note>
            Fru talman! Jag delar Mona Sahlins oro för sysselsättningssituationen
            och de arbetslösa och inser vikten av att vi får till stånd en
            fungerande lönebildning för att hjälpa de arbetslösa. Den historik
            som
          </note>
          <note>
            Mona Sahlin beskrev här är också riktig. Vi har mycket av nominella
            löneökningar 1980-1995 men lite av reallöneökningar, egentligen
            ingenting alls.
          </note>
          <note>
            Sedan år 1995 har lönebildningen utpekats av regeringen i varenda
            ekonomisk-politisk proposition som den centrala faktorn som kan
            lösa sysselsättningsproblemen. Benchmarking av näringspolitiken,
            den granskning som skett av det departement som
          </note>
          <note>
            Mona Sahlin är statsråd i, visade att lönekostnaderna har ökat
            väsentligt snabbare än i flertalet övriga
          </note>
          <note>
            OECD-länder 1997-1998 och att lönebildningen fortfarande inte
            fungerar bra. Det var flera år efter det att regeringen påtalat
            vikten av att få till stånd en bättre lönebildning.
          </note>
          <note>
            Fem år efter det att löften utställdes om att det skulle komma
            förslag om förbättrad lönebildning kommer propositionen Lönebildning
            för full sysselsättning som bara innebär inrättandet av ett institut.
          </note>
          <note>
            Det kan ha ett värde i sig. Det finns en del saker att anmärka
            på, men i huvudsak tycker vi att det är en riktig politik att
            införa ett sådant.
          </note>
          <note>
            Men frågan är då: Är det inte ett misslyckande från regeringens
            sida att man i fem års tid talar om vikten av bättre lönebildning,
            när man år efter år ser att lönebildningen inte fungerar, och
            allt man kommer med i den stora propositionen, som man säger,
            bara är ett institut? Det måste göra att statsrådet blir lite
            ödmjuk och tycker att det här finns mycket mer att göra.
          </note>
          <note>
            Statsrådet nämner det som komma ska, nämligen kompetenskonton.
            Bra, säger vi. Tydligen hade man redan i förra årets budget pengar
            för detta men ingen politik. Det är lite anmärkningsvärt med en
            regering som ändå haft ganska många år på sig att inte göra mer
            av sådant man talar högt, vitt och brett om i alla propositioner.
          </note>
          <note type="speaker">
            Anf. 50 Statsrådet MONA SAHLIN (s):
          </note>
          <note>
            Fru talman! Stefan Attefall frågar mig om jag tycker att det
            är ett misslyckande att lönebildningen har utvecklats som den
            har gjort. Jag vill uttrycka det så här: Om lönebildningen misslyckas
            är det inte regeringen som drabbas av det. Det är en mängd människor
            som förlorar sitt jobb eller får allt längre avstånd till möjligheten
            att få ett jobb. Det är de Stefan Attefall talar om. Det är deras
            eventuella lyckanden eller misslyckanden som parter, regering
            och riksdag har ett gemensamt ansvar för. Jag tycker att de ska
            stå i fokus för debatten.
          </note>
          <note>
            Det är inte med verkligheten överensstämmande att beskriva det
            som Stefan Attefall gör. Han säger att det enda man kommer med
            är ett institut. Det här är en proposition som handlar om medlingsinstitutet
            och formerna för det. Det är en analys av hur lönebildningen både
            har fungerat och måste komma att fungera, vilket ansvar parterna
            har och statens ansvar.
          </note>
          <note>
            Till det kommer allt det arbete som inte minst vi på Näringsdepartementet
            nu gör med kompetensutvecklingsfrågorna, småföretagarpolitiken,
            regelförenklingarna och konkurrenspolitiken. Det kan tillsammans
            med ett starkt och vitalt medlingsinstitut göra det som är avgörande
            för om Sverige ska klara tillväxt och sysselsättning och få reallöneökningar
            i stark och viktig konkurrens med våra konkurrentländer och vår
            omvärld.
          </note>
          <note>
            Där tror jag att denna proposition inte är avgörande. Det är
            en viktig förutsättning för att arbetslösheten ska kunna gå ned
            också när ekonomin är stark.
          </note>
          <note type="speaker">
            Anf. 51 STEFAN ATTEFALL (kd) replik:
          </note>
          <note>
            Fru talman! Mona Sahlin kan vara lugn. Jag är inte heller orolig
            för att regeringen ska drabbas. Jag har inga större ambitioner
            att skydda regeringen i denna fråga. Det är precis som Mona Sahlin
            säger.
          </note>
          <note>
            Det är de enskilda människorna som inte får ett arbete som är
            problemet.
          </note>
          <note>
            Vi har 400 000 människor som mitt under en brinnande högkonjunktur
            inte kommer in på arbetsmarknaden. De står utanför i öppen arbetslöshet
            eller i konjunkturberoende åtgärder. Vi har dessutom en massa
            människor som studerar därför att de egentligen skulle vilja ha
            ett arbete eller är deltidsarbetslösa.
          </note>
          <note>
            Det är det som är problemet.
          </note>
          <note>
            Regeringen talar sedan år 1995 om lönebildningen i varenda ekonomisk-politisk
            proposition. Sedan kommer propositionen som heter Lönebildning
            för full sysselsättning, och man tror att regeringen nu tar det
            grepp den talat om. Men det blir bara ett institut.
          </note>
          <note>
            Mona Sahlin säger att det kommer mer längre fram. Ta som exempel
            kompetensutvecklingskontot, som Mona Sahlin talade om här. Det
            tycker också vi är en bra idé, men vi vet ännu inte vad det ska
            innehålla. Det kom fram en slant pengar till detta i budgeten.
            Men det kom inga idéer, trots att det funnits en mängd statliga
            utredningar om också detta och trots att socialdemokraterna talat
            om vikten av kompetensutveckling på olika sätt.
          </note>
          <note>
            Problemet är dessa arbetslösa människor som inte fått arbete
            därför att regeringen är senfärdig och inte vågar angripa de problem
            som faktiskt finns på svensk arbetsmarknad. Nu när vi har högkonjunktur
            ska vi rätta till de problem som finns så att vi ger människor
            arbete och går in i nästa lågkonjunktur på ett betydligt starkare
            och bättre sätt. Risken är annars uppenbar att de verkligt svaga
            kommer riktigt i kläm med den socialdemokratiska politiken. Det
            är det som är så beklagansvärt.
          </note>
          <note type="speaker">
            Anf. 52 Statsrådet MONA SAHLIN (s):
          </note>
          <note>
            Fru talman! Till det sista, Stefan Attefall, vill jag uttrycka
            mig så här. Det här handlar lite om den verklighet som finns därutanför.
            Arbetslösheten sjunker, och det har den gjort under många år.
            Antalet jobb växer på ett sätt som vi inte har sett på många årtionden.
            De lediga jobben är i dag fler än vad de har varit på många år.
            Antalet nya företag växer. Antalet konkurser går ned. Sverige
            har en av Europas starkaste ekonomier.
          </note>
          <note>
            Det är i denna situation som ansvaret vilar extra hårt på både
            parter och regering och riksdag att se till att denna starka konjunktur
            och ekonomi inte riskeras genom att lönebildningen inte fungerar.
            I det är vi varje fall överens om att ett starkt medlingsinstitut
            är en viktig faktor. Vi är också överens om att det måste ske
            mer när det gäller funktionssättet på arbetsmarknad, utbildningspolitik
            och konkurrenspolitik.
          </note>
          <note>
            Jag vill hävda att det har lagts fram många sådana förslag. Det
            kommer fler inte bara i år. Jag hoppas att det kommer fler under
            de kommande tio åren med en socialdemokratisk regering när vi
            ska fortsätta att modernisera och stärka Sverige för rättvisans
            och jobbens skull.
          </note>
          <note>
            Om man inte kommer in på arbetsmarknaden, som Stefan Attefall
            uttryckte det, varför skulle det då vara lättare om reglerna på
            arbetsmarknaden blir svagare och balansen mellan fack och arbetsgivare
            ojämn? Det är det som är den principiella debatten som vi får
            anledning att återkomma till.
          </note>
          <note type="speaker">
            Anf. 53 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! För det första vill jag uttrycka min uppskattning
            att statsrådet Sahlin är här i dag. Det är första gången jag i
            arbetsmarknadsutskottet deltar i en debatt med något av våra statsråd,
            och det är glädjande.
          </note>
          <note>
            Det finns många fördelar med den proposition som har lagts fram
            och att vi får medlingsinstitutet.
          </note>
          <note>
            Men jag är lite fundersam och orolig över att det är en del frågor
            som vi ändå inte lyckas få håll på. Bl.a. är det löneglidningen.
          </note>
          <note>
            Kommer det att finnas tillräckligt mycket kraft i lönebildningsinstitutet
            för att få ordning på löneglidningen? Jag upplever att det är
            en av de saker som kan göra att vi hamnar i trångmål när det gäller
            lönebildningen. Man går utanför de avtal som har träffats.
          </note>
          <note>
            Sedan finns det en annan fråga som kommer upp och som vi förhoppningsvis
            kommer att få en proposition om i slutet av det här arbetsåret
            fram i maj. Det gäller jämställdhetsfrågan. Där aviserar man att
            man ska ta bort osakliga löneskillnader mellan kvinnor och män.
          </note>
          <note>
            Om det ska hända något positivt där innebär det att det kommer
            att bli ökade löner för många kvinnor.
          </note>
          <note>
            Det kommer också att påverka lönebildningen på ett för många
            kvinnor väldigt positivt sätt. Hur hanterar man detta? Finns det
            tillräckligt mycket substans i detta för att man inte ska hamna
            i en lönebildning som trots allt inte fungerar?
          </note>
          <note type="speaker">
            Anf. 54 Statsrådet MONA SAHLIN (s):
          </note>
          <note>
            Fru talman! Även om många i ord säger att det är viktigt att
            inte ha en statlig inkomstpolitik, att det är viktigt att staten
            håller sig neutral i förhållande till parterna, ställs ofta frågorna
            om t.ex. löneglidningen, som om det vore regering och riksdag
            som bestämde om den skulle vara stor eller liten. Självfallet
            är det inte så.
          </note>
          <note>
            Jag har sagt det många gånger, och jag vill betona det igen:
            kraften i medlingsinstitutet ligger dels i de uppdrag och regler
            som man har, dels i att man bygger upp en stark tillit och ett
            förtroende hos parterna, om man medverkar till att det växer fram
            en starkare samsyn om vad den väl fungerande lönebildningen är,
            vilka nivåer som vi pratar om, om man ska klara konkurrenskraft
            och reallöner. Sedan måste parterna själva hantera hur, på vilka
            nivåer och var i systemet som man sätter lönerna.
          </note>
          <note>
            Jag gläder mig åt att Margareta Andersson också tog upp jämställdhetsaspekten.
            Det är självfallet viktigt hur diskrimineringslagarna utformas
            i framtiden.
          </note>
          <note>
            Det är och ska vara förbjudet att diskriminera kvinnor, vare
            sig det är fråga om lön eller i annat hänseende. Då gäller det
            att lagstiftningen är vass, effektiv och går att använda, men
            också att det växer fram en större insikt om hur verkligheten
            ser ut mellan män och kvinnor på svensk arbetsmarknad.
          </note>
          <note>
            Därför har jag tyckt att det varit viktigt att statistiken och
            uppdragen när det gäller jämställdhet finns i medlingsinstitutet.
            Kvinnors löner hör självfallet till det som är viktigt när vi
            pratar om lönebildningen.
          </note>
          <note type="speaker">
            Anf. 55 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag tackar statsrådet Sahlin för svaret.
          </note>
          <note>
            Jag hoppas att vi ska se den här utvecklingen och att det ska
            gå åt rätt håll. Det är också fråga om bristyrken. Det kommer
            att påverka utbudet av arbetskraft och hur vi har det framöver,
            om lönebildningen blir så pass stark att den klarar av det tryck
            som det blir på grund av att det inom en snar framtid kommer att
            finnas ganska få människor att anställa. Vi ser redan i dag att
            kommunerna behöver anställa flera hundra tusen människor för att
            förbereda när vi 40-talister ska gå i pension - vi kommer att
            lämna många och stora hål efter oss på arbetsmarknaden.
          </note>
          <note>
            Det kommer alltså att behövas fler åtgärder för att vi ska få
            en bra och väl fungerande lönebildning, så att det inte krävs
            löneökningar för att det över huvud taget ska finnas människor
            att anställa i olika företag.
          </note>
          <note>
            Det är många fler saker som vi behöver göra, bl.a.
          </note>
          <note>
            se till att fler människor blir anställningsbara, att det inte
            finns så många utförsäkrade människor som går på förtidspensioner,
            utan att arbetsmarknaden på andra områden fungerar bättre än vad
            den gör i dag.
          </note>
          <note type="speaker">
            Anf. 56 Statsrådet MONA SAHLIN (s):
          </note>
          <note>
            Fru talman! Jag vill bara avslutningsvis kommentera att det gäller
            att hålla reda på - vilket jag tycker att Margareta Andersson
            gjorde i sin replik -
          </note>
          <note>
            att t.ex. frågan om bristyrken och hur de hanteras inte är ett
            ansvar vi ska lasta över på medlingsinstitutet, utan det är ett
            ansvar som vi politiker i riksdag, regering, kommuner och landsting
            har.
          </note>
          <note>
            Det handlar väldigt mycket om utbildningspolitik, arbetsmarknadspolitik
            och näringspolitik, om deltidsarbetslösheten, möjligheterna och
            lusten att föda många barn och att kvinnor också i framtiden kan
            förena förvärvsarbete och föräldraskap. Det är den typen av insatser
            som är avgörande för om vi kommer att se bristyrken och flaskhalsar.
            Men jag hoppas att vi är överens om medlingsinstitutets roll och
            att det kommer att bli framgångsrikt.
          </note>
          <note type="speaker">
            Anf. 57 BARBRO FELTZING (mp) replik:
          </note>
          <note>
            Fru talman! Jag vill först ställa en enkel fråga. Jag vill fråga
            statsrådet Mona Sahlin varför förslaget om blockadförbud mot enmans-
            och familjeföretag drogs tillbaka.
          </note>
          <note>
            Det som är glädjande är att vi från utskottet nu gör ett tillkännagivande
            om översynen av tystnaden och yttrandefriheten. Jag tror att Mona
            Sahlin kommer ihåg våra interpellationsdebatter om det här. Jag
            undrar också hur statsrådet vill gå vidare när det gäller yttrandefriheten.
          </note>
          <note type="speaker">
            Anf. 58 Statsrådet MONA SAHLIN (s):
          </note>
          <note>
            Fru talman! Barbro Feltzing frågar varför förslaget om blockadförbud
            drogs tillbaka, fast hon egentligen vet svaret. Till att börja
            med, vilket inte har kommit fram, vill jag säga en gång till att
            frågan om blockadförbud egentligen inte har ett smack med diskussionen
            om lönebildning och medlingsinstitut att göra. Svante Öberg tog
            in detta i sitt på många sätt mycket utmärkta arbete för att hitta
            en balans i det han hade förhoppningen skulle bli en stor samlad
            uppställning från samtliga parter på arbetsmarknaden.
          </note>
          <note>
            Nu blev det inte så, och det är då inkonsekvent om vi här i kammaren
            låtsas att denna fråga har med lönebildningen och kampen för sysselsättningen
            att göra.
          </note>
          <note>
            Det regeringen ville uppnå var det som jag tror att alla här
            i kammaren är överens om, nämligen att den som inte har någon
            anställd inte ska drabbas av det som Hans Andersson sade, t.ex.
            kostnader. Det ska vara enkelt att starta eget, och man ska ha
            ett stort ansvar den dag man anställer.
          </note>
          <note>
            Jag tycker, som jag nu har upprepat till leda, att avtal alltid
            är bättre än lag. Jag tycker då att det vore en stor poäng om
            de berörda förbunden själva tog på sig att förändra sina avtal
            och att de fick chansen att göra det innan riksdagen klampar in
            och säger Förbud! Det är skälet. Jag tycker att de gjorde ett
            hedervärt försök, och det hade varit värt att få pröva det i verkligheten.
            Jag beklagar att det inte blev så.
          </note>
          <note type="speaker">
            Anf. 59 BARBRO FELTZING (mp) replik:
          </note>
          <note>
            Fru talman! Som jag sade i mitt anförande tyckte vi inte att
            det förslag som lades fram räckte, dvs. ett hängavtal där man
            bara tog bort avgifter. Blockadrätten mot mikroföretagen ligger
            ju kvar, och därför tyckte vi inte att det räckte.
          </note>
          <note>
            Jag vill återkomma till min fråga när det gäller översynen av
            arbetsrätten, som vi nu tillkännager från utskottet. Hur vill
            Mona Sahlin gå vidare med detta?
          </note>
          <note>
            Kommer man att ta upp frågan om yttrandefriheten och meddelarfriheten?
          </note>
          <note type="speaker">
            Anf. 60 Statsrådet MONA SAHLIN (s):
          </note>
          <note>
            Fru talman! Jag tycker trots allt att det är lite märkligt, bl.a.
            mot bakgrund av det exempel som
          </note>
          <note>
            Björn Kaaling lämnade på vad som händer om man har en anställd
            som man inte har försäkringar för. Det är inte riktigt schyst
            att bara säga att det är synd att inte alla har försäkringar.
            Om det var det som var problemet kunde man ju ta upp en lagstiftning
            och kräva försäkringar för alla. Men här riktar man i stället
            lagstiftningen åt andra hållet.
          </note>
          <note>
            Jag tycker att det gjorde frågeställningen om blockadförbud dum
            och onödig, när vi alla är överens om det självklara, dvs. att
            det ska vara lätt och enkelt att driva eget. Man ska inte drabbas
            av vare sig kostnader eller merarbete för kollektivavtal om man
            inte har någon anställd. Vi är överens i grundfrågan. Det var
            synd att man inte gav LO chansen att lösa detta.
          </note>
          <note>
            Vi är däremot helt överens när det handlar om yttrandefriheten.
            Vi har också dragit i gång ett arbete som handlar om integritetsfrågorna
            i arbetslivet som hör nära samman med detta. Jag lovar att vi
            efter riksdagens beslut här i dag återkommer mycket snabbt med
            i vilken form vi ska ta upp detta mycket viktiga och bra förslag
            om att verkligen säkra yttrandefriheten och skyddet för individen
            på arbetsmarknaden.
          </note>
          <note type="speaker">
            Anf. 61 ELVER JONSSON (fp) replik:
          </note>
          <note>
            Fru talman! Den här debatten, som har handlat om medlingsinstitutets
            roll på den framtida arbetsmarknaden, har svällt ut. En del har
            avsiktligt bidragit till det, bl.a. jag själv. Det visar på något
            sätt hur många andra politikområden spelar in när vi nu eftersträvar
            en sund lönebildning i framtiden.
          </note>
          <note>
            Jag tycker att statsrådet Sahlin ska hållas räkning för att hon
            slog fast de utgångspunkter som det inte är svårt att instämma
            i, bl.a. att lönebildningen inte har fungerat, vad det leder till
            om det är en sund lönebildning, t.ex. stabila priser, trygg utveckling
            och flera jobb. I den delen brister det ju väldigt mycket.
          </note>
          <note>
            De industrijobb som har försvunnit har inte ersatts av andra
            verksamheter som vi från politiskt håll har hjälpt till att släppa
            fram.
          </note>
          <note>
            Vad jag tycker är tragiskt, vilket jag kan säga när nu statsrådet
            säger att hon tycker att det är bra att vi också får in jämställdhetsaspekten,
            är att den svårigheten framför allt drabbar kvinnor. Det gäller
            mycket i tjänste- och servicesektorn. Det har talats om hushållsnära
            tjänster. Det gäller t.ex. konsultuppdrag och omsorgsverksamhet.
            Där är det uppenbara svårigheter för dem som vill starta företag,
            och där har kvinnor ofta dominerat. Vi har ett manssamhälle också
            på detta område. Det finns anledning för både riksdag och regering
            att ta tag i detta och se till så att det blir en bättre tingens
            ordning.
          </note>
          <note>
            Det hör också hemma i diskussionen om en förbättrad lönebildning.
            Jag tror att det, om vi kan uppmuntra det kvinnliga företagandet
            - det gäller ofta småföretagandet - skulle leda till en rättvisare
            lönebildning kvinnor och män emellan. Där förväntar åtminstone
            jag och Folkpartiet oss att regeringen kommer att agera med ett
            högre tempo än vad som hittills har varit fallet.
          </note>
          <note type="speaker">
            Anf. 62 Statsrådet MONA SAHLIN (s):
          </note>
          <note>
            Fru talman! Jag vill bara understryka att jag tycker att det
            är värdefullt, det som Elver Jonsson sade både nu och tidigare
            om att man noterar - jag hoppas att man gör det oftare utåt -
            den enighet som ändå finns om grundtankarna runt den proposition
            som ligger framme. Det är värt att betona och hålla fast vid.
          </note>
          <note>
            Även om frågeställningen om lönebildningen och hur man ska klara
            jobb och tillväxt är väldigt bred och handlar om närings- och
            arbetsmarknadspolitik och konsument- och konkurrensfrågor tycker
            jag kanske inte att det är riktigt rätt tillfälle att ta den debatt
            som Elver Jonsson och jag brukar föra om de s.k. hushållsnära
            tjänsterna. Det tycker jag ligger lite vid sidan av dagens debatt.
          </note>
          <note>
            Elver Jonsson uttryckte en vällovlig förhoppning om att vi skulle
            bli av med manssamhället på många olika punkter. Men jag tycker
            nog att det vore bra om just områdena städning och barnpassning
            blev lite mer mansdominerade.
          </note>
          <note type="speaker">
            Anf. 63 ELVER JONSSON (fp) replik:
          </note>
          <note>
            Fru talman! Får jag för att det ska bli en mycket vänlig avslutning
            säga att jag instämmer med det senare, även om förhoppningen för
            egen del om att kunna vara progressiv på det praktiska planet
            inte går att motsvara till alla delar.
          </note>
          <note>
            Jag tror att den kamp för reala löneförbättringar som statsrådet
            talat om har bitar med sig. Eftersom statsrådet nämnde de hushållsnära
            tjänsterna alldeles särskilt kan jag säga att det är klart att
            det känns som ett nederlag att det är pojkarna som får den största
            chansen när vi försöker uppmuntra unga människor till att starta
            företagsamhet. Kvinnorna har en svårare sits. Det gäller inte
            bara att starta ett företag där de tycker sig ligga bra till,
            utan det gäller också på det ekonomiska området, t.ex. vad beträffar
            riskkapital.
          </note>
          <note>
            Jag är medveten om att detta flyter i väg, fru talman, men det
            är ingen tvekan om att alla dessa frågor starkt hänger samman.
            Därför tror jag att det vill till ett samlat grepp. Då är det
            möjligen att beklaga att propositionen om den sunda lönebildningen
            för en full sysselsättning blev begränsad till ett förslag om
            ett medlingsinstitut. Frågan är väldigt mycket större.
          </note>
          <note>
            Återigen: Jag har förhoppningar om en tempohöjning, för den är
            helt nödvändig.
          </note>
          <note type="speaker">
            Anf. 64 Statsrådet MONA SAHLIN (s):
          </note>
          <note>
            Fru talman! Jag vill bara avslutningsvis återigen instämma i
            den allmänna grundtanken och tacka för en bra debatt, även om
            Elver Jonsson och jag lär återkomma till diskussionen just om
            service- och tjänstesektorn.
          </note>
          <note>
            Men jag vill än en gång understryka att tempot måste vara högt
            när det gäller att fylla på kampen för full sysselsättning konsekvent
            under varje månad, varje dag och varje år framöver. Den dag vi
            släpper tanken på kampen för sysselsättning och säger att det
            är klart har vi också förlorat.
          </note>
          <note>
            Vi kommer att återkomma. Precis som vi har lämnat förslag konsekvent
            kommer denna regering att fortsätta att göra det så länge vi har
            riksdagens och folkets förtroende. Men lönebildningsinstitutet
            hoppas jag blir ett verksamt bidrag.
          </note>
          <note>
            Anf. 65 CAMILLA SKÖLD JANS-
          </note>
          <note>
            SON (v):
          </note>
          <note>
            Fru talman! En stor del av dagens debatt har handlat om den del
            av betänkandet som berör lönebildningen, och jag tänkte fortsätta
            med det.
          </note>
          <note>
            Frågan om regeringens proposition om lönebildningen har inte
            varit lätt för Vänsterpartiet. Det är inte så konstigt. Det handlar
            om centrala frågeställningar för arbetarrörelsen, som fördelningen
            mellan arbete och kapital. Det handlar om fackliga rättigheter.
            Det handlar om arbetstagarnas löneutveckling, osv.
          </note>
          <note>
            Majoriteten inom v har gjort den bedömningen att partiet ska
            sluta upp bakom regeringens förslag, men det finns också en partiopinion
            som har dragit en annan slutsats - en partiopinion som delar bl.a.
          </note>
          <note>
            Transportarbetareförbundets och Handelsanställdas förbunds uppfattning.
          </note>
          <note>
            Det är en allvarlig kritik som förs fram. Det handlar om att
            propositionen utgår ifrån att lönebildningen fungerat dåligt och
            att det är lönerna som är boven som hotar driva upp inflationen.
            Det handlar om att propositionen ensidigt syftar till att hålla
            nere arbetarnas löner, bl.a. genom att försvaga strejk- och konfliktvapnet.
            Det handlar om ett sätt att se på lönebildningen som helt bortser
            från fördelningen mellan arbete och kapital och inte ens nämner
            företagens övervinster eller den gigantiska utvecklingen på börsen.
          </note>
          <note>
            I stället är det helt inriktat på att lönekampen ska föras mellan
            olika grupper av löntagare på arbetsmarknaden. Det är löntagarna
            som genom att hålla nere sina lönekrav ska ta ansvar för samhällsekonomin.
            Man ska se till att näringslivet får sitt. Man ska ta ansvar för
            dem som står utanför arbetsmarknaden -
          </note>
          <note>
            de arbetslösa, förtidspensionärer, studerande, etc.
          </note>
          <note>
            Ingen åtskillnad görs. Även snabbköpskassörskan, vårdbiträdet
            osv. ska tänka sig för innan hon kräver löneförhöjning.
          </note>
          <note>
            I debatten har syftet med propositionen diskuterats. Ett syfte
            som inte har nämnts är EMU-
          </note>
          <note>
            medlemskapet. Det är helt relevant att göra den kopplingen. Det
            framgår också klart om man läser den s.k. Öbergutredningen, som
            ligger till grund för propositionen. Där sägs det i klartext att
            det ankommer på lönebildningssystemet att verka för att sysselsättningen
            ska öka och arbetslösheten ska minska om
          </note>
          <note>
            Sverige skulle bli medlem i den europeiska valutaunionen EMU.
            Detta är det övergripande skälet till att det finns en opinion
            inom v som menar att vi inte borde ha ställt oss bakom dagens
            betänkande.
          </note>
          <note>
            Som bekant är vi motståndare till EMU, och det borde vara självklart
            att vi inte medverkar till att förbereda ett EMU-medlemskap med
            en politik som dessutom helt strider mot vårt partiprogram och
            vårt politiska uppdrag.
          </note>
          <note>
            Det är uppenbart att det handlar om att förbereda för den ekonomiska
            politiken inom EMU:s regelverk.
          </note>
          <note>
            Där har vi bara en väg att gå för att balansera effekterna av
            ekonomiska kriser - kriser som vi vet kommer. Det är arbetstagarna
            som till största delen ska bära anpassningsbördan - någonting
            som är allmänt känt och väl utrett inte minst i EMU-utredningen,
            som pekade på behovet av avreglerad arbetsmarknad och beredskap
            för att det kan komma att krävas även lönesänkningar.
          </note>
          <note>
            Mona Sahlin har i andra sammanhang varit tydlig med EMU-kopplingen.
            Det har även Göran Persson och Bosse Ringholm varit. Man säger
            att vi måste få ordning på lönebildningen innan vi kan gå med
            i
          </note>
          <note>
            EMU. Vad menar man då med ordning på lönebildningen? Menar man
            att man måste bevaka att arbetstagarna får ut en rättmätig del
            av de vinster som görs, eller menar man att företagen ska ha ett
            ansvar för att använda del av vinsten som deras anställda har
            arbetat ihop till investeringar, och inte bara spekulera?
          </note>
          <note>
            Nej, man menar att man måste se till att arbetstagarna inte naggar
            på näringslivets vinster.
          </note>
          <note>
            Hur gör man då när man i sann EMU-anda ska omsätta teorin i praktiken?
            Jo, enligt den s.k. Calmforskurvan är det bevisat att arbetarnas
            löner mest effektivt hålls nere antingen genom att man samordnar
            förhandlingarna eller att man går mot mera lokal lönebildning.
            Helt logiskt är det svårt att gå in och styra de lokala förhandlingarna.
            Det återstår då att styra upp de centrala. I en av bilagorna till
            den s.k.
          </note>
          <note>
            Öbergutredningen, som Mona Sahlin tycker är så utmärkt, för man
            ett resonemang kring detta och lägger också fram några konkreta
            förslag, förslag som i alla delar återkommer i dagens betänkande.
          </note>
          <note>
            Bilagan är skriven av Steinar Holden och Karl
          </note>
          <note>
            Ove Moene och har rubriken "Åtgärder för att förbättra lönebildningen
            i Sverige ...".
          </note>
          <note>
            Nämnda herrar utgår från att man måste minska pressen på lönehöjningar.
            I det sammanhanget slår man fast att ju svagare arbetstagarnas
            förhandlingsposition är desto bättre. Samtidigt höjs det ett varningens
            finger. Man får inte gå för hårt fram, eftersom det kan få motsatt
            effekt. Det gäller alltså att inleda med försämringar som är lite
            lagom.
          </note>
          <note>
            För att uppnå målet att försvaga arbetstagarnas position menar
            man att det krävs tre typer av åtgärder.
          </note>
          <note>
            För det första är det sådana åtgärder som minskar effekterna
            av en strejk som vapen i löneförhandlingarna. Det är uppfyllt
            i dagens betänkande genom förlängda varseltider och rätt för medlingsinstitutet
            att skjuta upp varslade stridsåtgärder.
          </note>
          <note>
            För det andra säger man att det krävs åtgärder som stärker samordningen.
            "Om stora fackförbund som representerar stora grupper av arbetstagare
            samordnar sina löneförhandlingar kan de komma att acceptera lägre
            löner än vad de skulle ha gjort var och en för sig... Om arbetsgivarna
            samordnar sin lönepolitik kan deras motståndskraft mot höga löner
            öka." Även det här återkommer i dagens betänkande, med ett medlingsinstitut
            som har en viktig roll just när det gäller att samordna förhandlingarna.
          </note>
          <note>
            För det tredje säger man att lönetrycket kan minskas genom åtgärder
            som påverkar fackförbundens preferenser eller deras önskemål.
            Det är också tillgodosett genom att de samhällsekonomiska förutsättningarna
            och konsekvenserna ska formuleras och att parterna ska ha en gemensam
            syn.
          </note>
          <note>
            För de borgerliga partierna i den här församlingen är det jag
            har sagt förmodligen inte särskilt upprörande. Det ligger tvärtom
            i linje med en borgerlig uppfattning och politik. Folkpartiet
            säger bl.a. i sin partimotion att förslaget om varseltider och
            uppskjutande av konfliktåtgärder osv. ligger i linje med partiets
            politik.
          </note>
          <note>
            Men vi som företräder arbetarrörelsens idéer vill ha en politik
            där arbetstagarnas makt och ägande ökar. Vi menar att det fortfarande
            handlar om fördelningen mellan arbete och kapital. Vi menar att
            fackföreningsrörelsen ska stärkas och att strejkvapnet är grundbulten.
            För oss är detta den totala kapitulationen och beviset för att
            EMU i själva verket är ett i det närmaste nyliberalt projekt där
            arbetarrörelsen bakbinds och tvingas göra gemensam sak med arbetsgivarsidan
            - hålla nere arbetarnas löner.
          </note>
          <note>
            Transportarbetareförbundet och Handelsanställdas förbund säger
            i sitt remissvar till Öbergutredningen, som också går att utläsa
            i propositionstexten, att förslaget om att medlingsinstitutet
            ska ha rätt att skjuta på varslade stridsåtgärder är en allvarlig
            inskränkning i den fria strejk- och förhandlingsrätten. Transportarbetareförbundet
            och Handelsanställdas förbund påpekar att förlängda varseltider
            måste ses tillsammans med medlingsinstitutets rätt att skjuta
            på varsel, vilket innebär att ett varsel kan fördröjas med 24-25
            dagar.
          </note>
          <note>
            Det är ett ingrepp som man säger är en allvarlig inskränkning
            i konflikträtten. Samma fackliga organisationer, inklusive LO,
            anser att förslaget om att utse tvångsmedlare är en allvarlig
            inskränkning i den fria förhandlings- och strejkrätten.
          </note>
          <note>
            Dessa försämringar säger sig alltså LO-toppen vara nöjd med.
            Men mullret hörs ändå. Transportarbetareförbundet avvisar det
            här. Handelsanställdas förbund avvisade Öbergutredningen och alla
            dess förslag. Grafikernas ordförande säger att det väl är okej,
            men ställer samtidigt frågan: Varför försämra konflikträtten?
          </note>
          <note>
            Med ett accepterande av den politik som slås fast i
          </note>
          <note>
            Maastrichtfördraget avhänder sig arbetarrörelsen det politiska
            initiativet. Frivilligt sätter man sig i den sitsen att det är
            negativt om löntagarna tar större andel av de ekonomiska resurserna
            i anspråk och att det snarare är ett hinder än en möjlighet med
            starka fackföreningsrörelser.
          </note>
          <note>
            I själva verket visar propositionen om lönebildningen att EMU
            inte är något socialistiskt projekt som bygger motmakter mot kapitalet
            - tvärtom.
          </note>
          <note>
            Det är mot bakgrund av försämringarna i konflikträtten och det
            som i ett vidare sammanhang handlar om förberedelser för ett EMU-medlemskap
            som det finns en opinion inom Vänsterpartiet som menar att vi
            inte borde ha ställt oss bakom förslagen, förutom den del som
            handlar om blockadförbudet. I
          </note>
          <note>
            det avseendet råder full enighet.
          </note>
          <note>
            I detta anförande instämde Kalle Larsson och
          </note>
          <note>
            Sven-Erik Sjöstrand (båda v).
          </note>
          <note type="speaker">
            Anf. 66 STEFAN ATTEFALL (kd) replik:
          </note>
          <note>
            Fru talman! Det här var ju principiellt och ideologiskt en svidande
            kritik mot den utskottsmajoritet som har lagt fram det betänkande
            som vi tar ställning till i dag. Det var intressant att höra.
            Jag förstår också varför Camilla Sköld inte var med och justerade
            protokollet.
          </note>
          <note>
            Det var ord som "arbetarrörelsen bakbinds",
          </note>
          <note>
            "allvarlig inskränkning", "helt i strid med Vänsterpartiets partiprogram"
            och "förberedelser för EMU", som jag har förstått att Camilla
            Sköld anser är det hemskaste på jorden. Camilla Sköld ifrågasatte
            varför man skulle stödja detta.
          </note>
          <note>
            Med tanke på vad Hans Andersson tidigare har sagt och den majoritet
            som finns när det gäller det här betänkandet måste man fråga sig
            hur många vänsterpartister som delar Camilla Skölds uppfattning.
            Det här är ju ingen kritik som handlar om att man är oense om
            vissa metoder och medel. Det är ju en ideologisk och principiell
            kritik. Det gör att det egentligen är svårt att bedöma var vi
            har Vänsterpartiet när det gäller dessa frågor i framtiden. Är
            man nöjd med de förändringar som föreslås i betänkandet, eller
            står man på Camilla Skölds linje som innebär att man tar avstånd
            från alltihop och därmed, som jag ser det, inte heller kan samarbeta
            med socialdemokraterna i andra frågor av arbetsmarknadspolitisk
            karaktär?
          </note>
          <note>
            Det var ju en mycket kraftig kritik som Camilla
          </note>
          <note>
            Sköld riktade.
          </note>
          <note type="speaker">
            Anf. 67 CAMILLA SKÖLD JANSSON (v)
          </note>
          <note>
            replik:
          </note>
          <note>
            Fru talman! Som jag sade har en majoritet ställt sig bakom det
            här betänkandet. Därvidlag är det inga bekymmer.
          </note>
          <note>
            Det är inte så konstigt att sådana här saker uppstår. Vi befinner
            oss i ett konstruktivt samarbete där det handlar om att i många
            frågor göra bedömningar.
          </note>
          <note>
            Det handlar om att göra bedömningar kortsiktigt och långsiktigt.
            Det handlar om bedömningar av vad som hade hänt om det hade blivit
            andra majoriteter med ett annat innehåll osv. Ibland kan man som
            parti göra olika bedömningar.
          </note>
          <note>
            Det här är en ideologiskt central fråga. Det är inte alls märkvärdigt
            att det finns olika strömningar i partiet. Jag är inte alls bekymrad
            över det, eftersom partiet står starkt och enat. Vi klarar av
            att ha de här diskussionerna, även om det finns stark kritik och
            det är laddat.
          </note>
          <note type="speaker">
            Anf. 68 STEFAN ATTEFALL (kd) replik:
          </note>
          <note>
            Fru talman! Det är ju skillnad mellan att vara kritisk och att
            vara kritisk. Det ena är när man säger att ett förslag helt strider
            mot partiprogrammet. Det andra är när man är oense om vissa metoder
            och medel.
          </note>
          <note>
            Det är den intressanta skillnaden.
          </note>
          <note>
            Kommer Camilla Sköld i eftermiddag att rösta mot det här betänkandet,
            och hur många partikamrater kommer att göra det? Det kan vara
            intressant för kammaren att känna till detta.
          </note>
          <note type="speaker">
            Anf. 69 CAMILLA SKÖLD JANSSON (v)
          </note>
          <note>
            replik:
          </note>
          <note>
            Fru talman! Eftersom vi sitter i ett samarbete där vi tar ansvar
            ser vi självklart till att vi vid voteringar fullföljer de överenskommelser
            som vi har gjort.
          </note>
          <note>
            Personligen kommer jag att avstå vid voteringen i eftermiddag.
          </note>
          <note type="speaker">
            Anf. 70 CARLINGE WISBERG (v):
          </note>
          <note>
            Fru talman! Jag ska inte spinna vidare på det replikskifte som
            utspann sig mellan Stefan Attefall och
          </note>
          <note>
            Camilla Sköld, även om jag kanske kan ha en viss förståelse för
            att Attefall reagerade på en del av språkbruket.
          </note>
          <note>
            Fru talman! I dag diskuterar man frågan om lönebildning och fackliga
            rättigheter. Jag tror att det kan finnas anledning att göra det
            utifrån ett lite historiskt perspektiv. Det framställs ofta i
            debatten - oavsett vilket område som debatteras - att det måste
            ske en förnyelse och att tankesättet måste moderniseras.
          </note>
          <note>
            Utifrån det lanseras sedan en mängd tankegångar som ska tolkas
            som ett nytänkande. En del är också nya tankar. Men väldigt ofta
            är det gammalt tankegods som presenteras i en ny förpackning.
          </note>
          <note>
            Då det gäller den konkreta fråga som här ska hanteras, dvs. lönebildningen,
            tycker jag att det är viktigt att göra en historisk återblick.
          </note>
          <note>
            När de stora samhällsomvandlingarna skedde under 1800-talet och
            industrialiseringen tog fart kunde de lönearbetande ganska snabbt
            konstatera att ensam stod man svag men tillsammans, i ett kollektivt
            agerande, fick man kraften att hävda sina intressen. Man konstaterade
            att genom ett samfällt och solidariskt agerande ökade möjligheterna
            att förbättra sin situation. Den insikten kom också att bli fackföreningsrörelsens
            drivande tes i dess arbete.
          </note>
          <note>
            Daglönesystemet - eller som det i dag skulle kallas: ett flexibelt
            anställningssystem - var på den tiden ett mycket vanligt anställningsförhållande
            på arbetsmarknaden. Fattigdom och nära nog livegenskap var andra
            välbekanta företeelser för den tidens arbetarklass. Med fackföreningsrörelsens
            inträde började vägen mot ett bättre samhälle för svensk arbetarbefolkning.
            Många årtionden av kamp ledde också fram till att arbetarklassens
            fullt legitima krav på rättigheter kom att accepteras.
          </note>
          <note>
            Man konstaterade också att det behövdes en ordning på arbetsmarknaden
            där de s.k. arbetsmarknadens parter tillsammans förhandlade fram
            avtal -
          </note>
          <note>
            kollektivavtal som reglerade umgänget på arbetsmarknaden, inklusive
            lönevillkor. Detta var naturligtvis ett givande och tagande. Man
            kan tycka vad man vill om de resultat som det s.k. Saltsjöbadsavtalet
            en gång ledde till, men det kom att bilda rättesnöre för svensk
            arbetsmarknad under ett flertal årtionden.
          </note>
          <note>
            En produkt som kom ut av avtalet kom att bli den solidariska
            lönepolitiken, som utöver att garantera att alla anställa faktiskt
            fick sin del av löneutvecklingen också var ett verksamt medel
            när det gällde att påskynda en nödvändig strukturomvandling av
            landet bort från Fattig-Sverige till ett högt avancerat och utvecklat
            industriland.
          </note>
          <note>
            Den solidariska lönepolitiken innebar naturligtvis att man på
            en del håll inte tog ut det löneutrymme som av och till kunde
            vara möjligt. Men till skillnad från dagens spekulationskapitalister
            använde man ofta det utrymmet till investeringar och industriell
            utveckling, vilket var till gagn för samhället i stort.
          </note>
          <note>
            I takt med de ideologiska förändringar hos arbetsgivarna som
            kom fram i slutet av 60-talet och början av 70-talet tvingades
            löntagarna allt oftare ut i s.k.
          </note>
          <note>
            spontana konflikter. Den vi minns mest är förmodligen Malmfältskonflikten.
            70-talets konflikter var inte i första hand en fråga om lönevillkor
            utan mer en fråga om villkoren på arbetsmarknaden och anställningsförhållandena
            i stort. Dessa konflikter medförde också att man i den här kammaren
            under 70-talet vidtog en mängd lagstiftningsåtgärder som hade
            till syfte att stärka arbetstagarparten på arbetsmarknaden.
          </note>
          <note>
            Man kan faktiskt säga att lagstiftningen hade till syfte att
            slå fast att de anställda var kännande människor som hade ett
            legitimt krav på att ha någon form av trygghet i sin tillvaro.
          </note>
          <note>
            80- och 90-talens förändringar känner vi väl till.
          </note>
          <note>
            De innebar att högertänkandet slog igenom på bred front. Med
            detta kom också attackerna mot löntagarna och de fackliga organisationerna,
            i första hand LO.
          </note>
          <note>
            Arbetsgivarna började kampanja mot kollektivavtal och ordnade
            förhållanden över huvud taget på arbetsmarknaden. Man ville inte
            vara med om centrala kollektivavtal. Man jobbade konsekvent mot
            ett system där löner och andra anställningsvillkor helst skulle
            göras upp med varje enskild anställd. Detta kunde vi bl.a. höra
            från moderat håll i förra veckans jämställdhetsdebatt när det
            gällde frågan om anställningstiden.
          </note>
          <note>
            Man kan säga att arbetsgivarna i stor utsträckning lyckats med
            sin ambition under 90-talet. Påhejad av en annan facklig organisation
            gick man under vintern tillsammans ut i ett gemensamt angrepp
            mot den ordning som vi i dag har att ta ställning till där vi
            säger att avtal ska slutas mellan arbetsmarknadens parter, dvs.
            det gamla klassiska kollektivavtalet.
          </note>
          <note>
            Diskussionen om lönebildning och den debatt som har drivits mot
            de kollektiva avtalens roll slutade som bekant med den Öbergska
            utredningen. Denna var enligt mitt sätt att se, fru talman, faktiskt
            ett nattens mörker. Genom ett idogt förhandlingsarbete ratades,
            naturligtvis till högerns stora besvikelse, den Öbergska utredningen.
            I stället har vi i dag att ta ställning till ett lagförslag som
            faktiskt stärker kollektivavtalets roll och som skapar förutsättningar
            att bedriva en solidarisk lönepolitik så att även LO:s låglönegrupper
            och den offentliga sektorns anställda i framtiden har möjlighet
            att få sin rättmätiga del av löneutvecklingen.
          </note>
          <note>
            Alternativet till det här hade varit en fortsatt återgång till
            ett system som i stora drag var förhärskande vid 1900-talets början
            men som i dag, fast i annan förpackning, presenteras som något
            nytt och framåtsyftande.
          </note>
          <note>
            Fru talman! Även om man kan ha en hel del synpunkter på de motivtexter
            som finns i betänkandet menar jag att lagförslagen lägger grunden
            för kollektivavtalen och en solidarisk lönepolitik som förmår
            leda till en reallöneutveckling för alla grupper i samhället,
            inte bara för dem som i kraft av sin position på arbetsmarknaden
            klarar att hävda sina intressen. Naturligtvis är det så, fru talman,
            att man från högerhåll
          </note>
          <note>
            - det har vi hört i dag - är missnöjd med att vi med detta också
            bryter den utveckling som SAF och den politiska högern länge drivit
            och i stället slår vakt om kollektivavtalen och solidariteten
            på detta område.
          </note>
          <note>
            Med detta, fru talman, instämmer jag i de yrkanden som Hans Andersson
            tidigare redogjort för.
          </note>
          <note type="speaker">
            Anf. 71 ANDERS KARLSSON (s):
          </note>
          <note>
            Fru talman! Jag vill lägga någonting till protokollet med anledning
            av den diskussion som har förts om blockadrätt mot enmans- och
            familjeföretag.
          </note>
          <note>
            Vi socialdemokrater utgår från att detta är en skyddslag som
            ger en rättighet till anställda i företaget. Då är det på sin
            plats att tala om hur det egentligen går till att handlägga ett
            blockadförfarande gentemot ett företag. Detta är ingenting som
            den fackliga organisationen gör som något slags självändamål.
            Det är någonting som man gör efter moget övervägande och långa
            diskussioner om huruvida man verkligen ska sätta in en blockad.
            Det är en besvärlig process.
          </note>
          <note>
            Det är en dyr process.
          </note>
          <note>
            I det första skedet tillskriver man företaget och ber att få
            teckna ett kollektivavtal därför att företaget har anställda.
            Det kan säkerligen ta 14 dagar innan man får något svar på den
            skrivelsen från företagaren.
          </note>
          <note>
            Om man inte får något svar går man mot blockadvarslet. Då kopplas
            en förlikningsman in. Efter detta varslar man om blockad. Det
            är ett varsel över sju dagar. Det sker genom en delgivning i ett
            rekommenderat brev. Det rekommenderade brevet kan, med förkortad
            liggetid på posten, kanske ta tio dagar. Om företagaren vägrar
            att lösa ut det kommer det tillbaka till den fackliga organisationen.
            Blockaden ska också annonseras i minst två lokala dagstidningar
            till en kostnad av ca 10 000 kr.
          </note>
          <note>
            Fru talman! Det här är helt klart ingenting som de fackliga organisationerna
            gör för att det är något självändamål. Självklart gör man det
            för att man ska ta till vara medlemmarnas intresse i företagen.
          </note>
          <note>
            Den tid det hela tar kan bli uppemot sex-åtta veckor innan man
            är framme vid den tidpunkt då blockaden träder i kraft. Med de
            anställningsformer som den här riksdagen har antagit kan den anställde
            redan ha slutat i företaget innan de sex-åtta veckorna gått. Då
            kommer orimligheten i att man inte får lov att teckna avtalet
            från just den dag den anställde finns i företaget fram.
          </note>
          <note>
            Om någon liten målarfirma exempelvis, ett familjeföretag, har
            fått så väldigt mycket att göra att man behöver anställa någon
            för att göra ett jobb är det mycket vanligt att man anställer
            på fem veckor, tre veckor eller på sex veckor. Det ger lagen möjlighet
            till. Men den anställde som kommer till företaget jobbar då utan
            det skyddsnät som vi tycker att det är rimligt att ha.
          </note>
          <note>
            Därför vädjar jag till er i kammaren som har uppfattningen att
            möjligheten att sätta enmans- och familjeföretag i blockad inte
            ska få finnas. Den missbrukas verkligen inte. Jag talar av egen
            erfarenhet -
          </note>
          <note>
            15 år som ombudsman. Inte någon gång har jag under de åren tillsammans
            med mina kolleger använt det här vapnet annat än efter moget och
            långt övervägande.
          </note>
          <note>
            Så än en gång, framför allt till miljöpartisterna, fundera ett
            tag till innan ni trycker på knappen!
          </note>
          <note type="speaker">
            Anf. 72 JOHNNY AHLQVIST (s):
          </note>
          <note>
            Fru talman! Jag begärde inte ordet för att jag har något inlägg
            i sakfrågan. I inledningen av debatten framfördes att majoriteten
            i arbetsmarknadsutskottet hade förvägrat oppositionen anordnandet
            av en hearing.
          </note>
          <note>
            Jag vänder mig på det bestämdaste emot sådana anspelningar. Är
            det någon fråga som vi har diskuterat och debatterat i utskottet
            är det faktiskt frågan om lönebildningen. Vi skriver också i vårt
            betänkande att här har anordnats ett antal hearingar.
          </note>
          <note>
            Stefan Attefall hade rätt i att den första hearingen, som gällde
            Öbergs utredning, hölls förra mandatperioden. Men under hösten
            1999 anordnade en av våra myndigheter, som är underställd arbetsmarknadsutskottet
            och Arbetsmarknadsdepartementet, nämligen
          </note>
          <note>
            Arbetslivsfonden, tre stycken olika seminarier, hela tiden på
            temat lönebildning. Det skedde inför att propositionen skulle
            läggas fram.
          </note>
          <note>
            I de här seminarierna medverkade samtliga berörda organisationer
            på arbetsmarknaden. Här medverkade rättsvetare och ekonomer. I
            panelerna i de debatter som fördes förekom också gamla erfarna
            medlare som lade fram sin syn på detta.
          </note>
          <note>
            Jag tycker nästan att det är lite skamligt när man från oppositionens
            sida säger att vi sätter oss på demokratin. Alla hade möjlighet
            att gå på de här seminarierna. Hela arbetsmarknadsutskottet, samtliga
            ledamöter och suppleanter, var inbjudna till dessa seminarier.
            Det är ju upp till var och en om man inte vill gå och lyssna och
            hur mycket man vill bilda sig i de olika frågorna innan de ska
            behandlas i riksdagen.
          </note>
          <note>
            Hade oppositionen däremot begärt att man skulle ha en utfrågning
            av våra egna myndigheter, hade man kunnat få det. Men det gjorde
            man inte. Det är nämligen minoritetsbeslut som gäller när man
            hanterar sådana frågor i utskottet.
          </note>
          <note>
            Det är därför jag vill ha detta till protokollet. Jag vill inte
            framstå som en ordförande som sätter sig på demokratin när det
            gäller utskottshanteringen.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            9 § Skärpt vapenlagstiftning
          </note>
          <note>
            Föredrogs justitieutskottets betänkande 1999/2000:JuU9
          </note>
          <note>
            Skärpt vapenlagstiftning (prop. 1999/2000:27).
          </note>
          <note type="speaker">
            Anf. 73 MAUD EKENDAHL (m):
          </note>
          <note>
            Fru talman! I dag ska vi behandla justitieutskottets betänkande
            JuU9, Skärpt vapenlagstiftning.
          </note>
          <note>
            Regeringen tillsatte i maj 1995 en särskild utredare med uppdrag
            att göra en genomgripande översyn av vapenlagstiftningen med inriktning
            på att förebygga våldsbrott. Under utredningstiden har det lagts
            fram ett par delbetänkanden.
          </note>
          <note>
            Rent allmänt anser vi moderater att även om syftet med de föreslagna
            skärpningarna av vapenlagen och knivförbudslagen är vällovligt
            är förslagen i vissa avseenden för långtgående. De föreslagna
            ändringarna innebär enligt vår uppfattning en alltför restriktiv
            syn på innehav av vapen för fullständigt legitima skäl som jakt
            och tävlingsskytte.
          </note>
          <note>
            Det har även inkommit åtskilliga skrivelser från olika jaktförbund
            samt från enskilda jägare. Och jag har all förståelse för om en
            del jägare anser att det ökade vapenvåldet i samhället är en utveckling
            som slår tillbaka på legala vapeninnehavare på ett orättvist sätt.
          </note>
          <note>
            Vapen som används vid brott tillhör oftast den illegala marknaden,
            och vi moderater anser att det är rimligt att ytterligare intensifiera
            ansträngningarna för att motverka exempelvis vapensmugglingen.
          </note>
          <note>
            När det gäller vapengarderoben föreslås det att den i princip
            ska behållas oförändrad. Utgångspunkten ska således fortfarande
            vara att den som avlagt jägarexamen ska anses ha behov av totalt
            högst sex skjutvapen. Trots detta föreslås att tillstånd att inneha
            fler vapen än fyra ska föregås av någon mer ingående prövning
            än den som sker i dag.
          </note>
          <note>
            Det här är en ren smygminskning, som vi moderater inte alls kan
            ställa oss bakom. Det finns en hel del jägare som är i behov av
            sex jaktvapen. Artrikedomen bland viltet är stor, och en ansvarsfull
            viltvårdare måste använda sig av olika vapen för olika slags vilt.
          </note>
          <note>
            Ett avsnitt i betänkandet handlar om tidsbegränsade vapentillstånd.
            Det är vår bestämda uppfattning att bestämmelserna om tidsbegränsade
            tillstånd utformas på ett sådant sätt att ett tillstånd för innehav
            av vapen för tävlingsskytte inte automatiskt dras in när innehavaren
            upphör att aktivt tävla och träna med sitt vapen.
          </note>
          <note>
            Det kan faktiskt vara så att man efter ett tag återigen vill
            ta upp och utöva sin sport emellanåt. I sådana situationer är
            det inte rimligt att hon eller han ska få sitt vapen indraget.
          </note>
          <note>
            I dag kommer riksdagens majoritet dessutom att fatta beslut om
            att skjutvapen som prydnadsföremål och med särskilt affektionsvärde
            ska göras obrukbara om det inte finns särskilda skäl för att vapnet
            ska få behållas i brukbart skick. Vi moderater vill framföra att
            görs dessa vapen varaktigt obrukbara innebär det en betydande
            kapitalförstöring. Vi anser också att dessa vapen utgör en mycket
            stor och viktig del i kulturarvet. Mot denna bakgrund kan inte
            vi ställa oss bakom ett sådant beslut.
          </note>
          <note>
            Ett mer känsligt område är huruvida anmälningsskyldighet bör
            finnas då det gäller psykiskt sjuka människor. Regeringens förslag
            om en lagändring ligger i linje med tidigare förslag från oss
            i Moderata samlingspartiet. Vi anser att det är av yttersta vikt
            att personer som lider av allvarliga psykiska störningar inte
            tillåts att inneha vapen. Det är därför bra att utvidga anmälningsskyldigheten
            att även gälla den öppna psykiatriska vården. Vi vill dock gå
            ett steg längre genom att anmälan bör även kunna göras i de fall
            patienten för tillfället saknar tillstånd att inneha vapen. Jag
            vill understryka att anmälan bör göras, och det handlar naturligtvis
            om läkarens bedömning. Jag har nämligen stor tilltro till läkarna
            och att bedömningen sker mycket omsorgsfullt, men i förebyggande
            syfte är det av stor vikt att den möjligheten ges till läkarna.
          </note>
          <note>
            När det gäller vapenhandlartillstånd har det i tidigare beslut
            gjorts skärpningar av vapenlagen som inneburit att vapenhandlare
            som omsätter färre än 20
          </note>
          <note>
            vapen per år inte ges tillstånd till vapenhandel.
          </note>
          <note>
            Regeringen understryker i detta förslag att handel med skjutvapen
            bör vara förbehållen vapenhandlare vars verksamhet i första hand
            är inriktad på handel med skjutvapen.
          </note>
          <note>
            Jag vill här påminna om att en redan tidigare skärpning av vapenlagen
            i några fall har drabbat personer som behöver sitt tillstånd att
            handla med vapen som en förutsättning för sin huvudsakliga verksamhet.
            Ett sådant exempel är tillverkare av högteknologisk ammunition.
            Vapensmeder kan också drabbas.
          </note>
          <note>
            Vår uppfattning är att bestämmelserna om vapenhandlartillstånd
            kommer att drabba seriösa näringsidkare som kan få tillstånden
            indragna. Det är inte rimligt!
          </note>
          <note>
            Fru talman! Jag vill ta upp frågan om knivförbudslagen. Det är
            i många fall otillfredsställande att polisen inte kan ingripa
            om en kniv finns i ett fordon eftersom fordonet inte anses vara
            allmän plats. Jag har all förståelse för att regeringen vill införa
            en skärpning. Jag vet att polisen står ganska maktlös eftersom
            ett visst klientel - om man får uttrycka sig så i kammaren - är
            medvetna om att knivar i bil inte omfattas av begreppet allmän
            plats. Om förslaget om förbud av kniv i fordon går igenom drabbas
            andra skötsamma samhällsmedborgare som har en kniv i sin bil i
            andra syften. Därför anser vi moderater att det vore rimligt att
            en bilförare kan få förvara sitt verktyg i bagageutrymmet i sitt
            fordon.
          </note>
          <note>
            Fru talman! Jag ställer mig naturligtvis bakom samtliga våra
            moderata reservationer men ber att få yrka bifall till reservation
            2 vad gäller vapengarderoben.
          </note>
          <note type="speaker">
            Anf. 74 INGEMAR VÄNERLÖV (kd):
          </note>
          <note>
            Fru talman! Som vi hörde inledningsvis gäller debatten i dag
            regeringens proposition om en skärpt vapenlagstiftning. Detta
            förslag har sin grund i 1995
          </note>
          <note>
            års vapenutredning, som lär har tillkommit som en följd av de
            s.k. Stureplansmorden 1994. Om jag minns rätt begicks dessa mord
            med insmugglade illegala vapen. Denna vapenutredning utmynnade
            sedan i dels delbetänkandet Förbud mot vapen på allmän plats från
            1996, dels slutbetänkandet En samlad vapenlagstiftning m.m. från
            1998.
          </note>
          <note>
            Syftet med förslaget om skärpt vapenlagstiftning är gott, nämligen
            att motverka att skjutvapen kommer till användning vid våldsbrott
            eller på annat sätt missbrukas. Även om vi kristdemokrater till
            stora delar står bakom utskottets betänkande, är vi inte överdrivet
            optimistiska över den reducerande effekt på våldsbrottsligheten
            som regeringens förslag avses medföra, eftersom vapenlagen, om
            den skärps aldrig så mycket, respekteras bara av de legala vapenägarna
            och påverkar inte de illegala vapen, vilka som regel är inblandade
            i de våldsbrott som den nya skärpningen vill motverka.
          </note>
          <note>
            Fru talman! Detta tycks även regeringen vara medveten om. På
            s. 27 i propositionen sägs det nämligen att "även om det händer
            att vapen som innehas legalt används i brottsliga sammanhang,
            är det enligt regeringens bedömning främst de illegala vapnen
            som utgör en särskild fara för vårt samhälle". Vidare heter det
            på s. 29 att "genom en generell minskning av antalet legala skjutvapen
            åstadkomma en annat än marginell minskning av våldsbrottsligheten
            skulle sannolikt vara mycket svårt".
          </note>
          <note>
            Fru talman! Mot bakgrund av regeringens uppenbara klarsyn på
            den punkten är det förvånande att man inte - om uttrycket tillåts
            - skjutit in sig på den illegala vapenhanteringen och lagt krutet
            där eftersom det är där nämnda brottslighet frodas. Vi beklagar
            att regeringens förslag med sitt vällovliga syfte främst berör
            dem som hanterar sina vapen legalt medan inget övergripande förslag
            med inriktning på internationellt samarbete och ökade resurser
            för polis och tull presenteras för att motverka den ökande illegala
            vapenhanteringen, vilket är en förutsättning för att komma till
            rätta med de allvarliga problem som regeringens proposition behandlar.
          </note>
          <note>
            Enligt vårt förmenande är det angeläget att ett helhetsgrepp
            tas vid bekämpningen av illegala skjutvapen. Det är visserligen
            bra att Rikspolisstyrelsen tillsammans med säpo försöker att kartlägga
            den illegala vapenhandeln ur ett nationellt och ett internationellt
            perspektiv. Men det räcker inte. Det räcker heller inte, som det
            står i betänkandet, att regeringen avser att verka för att det
            internationella arbetet på vapenområdet fortsätter med oförminskad
            styrka -
          </note>
          <note>
            hur stor den styrkan nu är. Det är högst nödvändigt att det arbetet
            intensifieras. Verkligheten visar på det.
          </note>
          <note>
            Den 7 mars fanns i tidningen Expressen en artikel med rubriken
            "Förbjudna vapen ökar i Stockholm". I
          </note>
          <note>
            artikeln uttalar sig en namngiven polisinspektör, och han säger
            att illegala vapen oftast är vapen som smugglats in i landet.
            "Däremot är det relativt få stölder nu. Stölderna minskar, medan
            den illegala vapenhandeln ökar." Det finns inga exakta siffror
            på hur många illegala vapen som finns i omlopp i Sverige. Polisen
            har dock märkt en skillnad på typen av vapen. Utvecklingen har
            gått från avsågade hagelbössor till modernare typer av automatvapen,
            vilka blir mer och mer vanliga.
          </note>
          <note>
            De flesta illegala vapnen anses komma från öststaterna. Enligt
            den intervjuade polisinspektören är problemet i dag att det lönar
            sig att använda vapen eftersom det som regel i praktiken inte
            kostar en krona eller en sekund. Vanligtvis har även andra brott
            begåtts, och då bakas vapenbrottet in i straffet. Illegala vapen
            påträffas ofta i samband med brott eller att en känd brottsling
            kontrolleras. Ett aktivt letande efter vapen finns det ingen möjlighet
            att göra, enligt polisinspektören.
          </note>
          <note>
            Fru talman! Med kristdemokraternas förslag skulle detta däremot
            bli möjligt. Vårt förslag går bl.a.
          </note>
          <note>
            ut på att polisen måste ges mer resurser för att tillgodose att
            det finns civilanställd personal i tillräcklig omfattning så att
            polisens kompetens kan tas till vara ute på fältet, t.ex. för
            att spåra illegala vapen. När nu vapenstölderna minskar och smuggling
            av illegala vapen ökar är det, som kristdemokraterna föreslår,
            angeläget att det internationella arbetet på vapenområdet utvidgas
            för att hindra utvecklingen av den internationella brottsligheten.
            Av vikt är också att tullen får tillgång till adekvat utrustning
            och utbildning på området.
          </note>
          <note>
            Som jag nämnde tidigare är vi kristdemokrater positiva till en
            hel del i lagförslaget. Sverige är ett relativt vapentätt land.
            750 000 personer som har tillstånd enligt vapenlagen att inneha
            skjutvapen äger tillsammans två miljoner vapen.
          </note>
          <note>
            När strävan är att motverka att skjutvapen kommer till användning
            vid våldsbrott eller på annat sätt missbrukas är det ett ofrånkomligt
            faktum att alla dessa existerande vapen innebär en hög riskpotential,
            varför vi finner det principiellt riktigt att försöka nedbringa
            denna. Där finner vi regeringens förslag vara ett litet steg i
            den riktningen.
          </note>
          <note>
            Fru talman! Vi delar dock ej utskottsmajoritetens uppfattning
            när det gäller den s.k. vapengarderoben.
          </note>
          <note>
            Om en jägare behöver fler än fyra jaktvapen föreslår regeringen
            att en mer ingående prövning ska göras.
          </note>
          <note>
            Vår svenska faunas artrikedom medför att en seriös jägare och
            viltvårdare måste använda sig av flera olika vapen för olika sorters
            vilt och kan då ha behov av tillgång till sex jaktvapen. Det är
            givetvis prövning av tillstånd för det första vapnet som är viktig.
            Vi vill ha kvar nuvarande ordning med särskild prövning fr.o.m.
            ett sjunde vapen.
          </note>
          <note>
            Regeringen menar i propositionen att det finns skäl att vara
            mera restriktiv när det gäller, som man uttrycker det, särskilt
            farliga vapen och man avser då vapen ämnade för målskytte - en
            något underlig inställning. I orätta händer är naturligtvis alla
            vapen, som det uttrycks, särskilt farliga.
          </note>
          <note>
            Fru talman! Vi kristdemokrater står förstås bakom de reservationer
            där vi finns med, men för att måna om tiden nöjer jag mig med
            att yrka bifall till reservation nr 15.
          </note>
          <note type="speaker">
            Anf. 75 GUNNEL WALLIN (c):
          </note>
          <note>
            Fru talman! Det är bra att det görs en genomgripande översyn
            av vapenlagstiftningen. Vi måste göra allt för att förhindra att
            skjutvapen kommer till användning vid våldsbrott eller på annat
            sätt missbrukas.
          </note>
          <note>
            Detta är något som Centerpartiet välkomnar. Lagen måste vara
            våldsförebyggande samtidigt som den inte får komplicera tillvaron
            alltför mycket för laglydiga och ansvarskännande människor.
          </note>
          <note>
            Det är med stor oro som vi kan följa det som händer i USA på
            vapenområdet. Det är avskräckande.
          </note>
          <note>
            Runtom i världen har många länder på senare tid funnit det angeläget
            att skräpa sin lagstiftning, om de nu har haft någon lagstiftning
            tidigare. Men de har i alla fall tagit tag i frågan.
          </note>
          <note>
            Eftersom det sker en avveckling av den systematiska gränskontrollen
            inom EU krävs det att effektiva regler införs för att länderna
            även i fortsättningen ska kunna kontrollera innehav och handel
            med vapen.
          </note>
          <note>
            Detta borde man i många andra länder också ta tag i.
          </note>
          <note>
            Centerpartiet anser att vapenlagstiftningen ska vara utformad
            så att tillstånd inte beviljas för andra vapen än sådana som ägaren
            har behov av för ett godtagbart ändamål. Självfallet måste även
            hårda krav ställas på förvaring av skjutvapen och ammunition så
            att egendomen inte kommer i orätta händer.
          </note>
          <note>
            Tillstånd att inneha vapen för annat ändamål än skytte, jakt
            och samling bör meddelas restriktivt.
          </note>
          <note>
            Som vi hörde tidigare är det i dag ca 750 000 personer som har
            tillstånd enligt vapenlagen att inneha skjutvapen. Det totala
            antalet lagliga civila skjutvapen uppgår till drygt två miljoner.
            Jaktvapen utgör med sina 75 % den absolut största andelen av dessa
            vapen. Till detta kommer statens skjutvapen, vilka uppgår till
            ca 930 000 stycken, varav merparten tillhör Försvarsmakten. Men
            om man tittar på trenden för 1999 ser man att den inte viker,
            snarare tvärtom.
          </note>
          <note>
            Vapeninnehavet ökar.
          </note>
          <note>
            Det är de illegala vapnen som utgör den största faran. Det totala
            antalet illegala vapen är svårt att beräkna, men i en rapport
            från Försvarsdepartementet
          </note>
          <note>
            1995 beräknade polisen antalet vapen till ca 27 000.
          </note>
          <note>
            Antalet illegala skjutvapen som hade sitt ursprung från det militära
            försvaret uppskattades till ca 3 000.
          </note>
          <note>
            Majoriteten av de skjutvapen som är i omlopp i
          </note>
          <note>
            Sverige är vapen för vilka tillstånd finns men som har stulits
            från de rättmätiga ägarna. Även om skjutvapen som härrör från
            försvaret är mindre till antalet är dessa stölder speciellt angelägna
            att bekämpa, eftersom militära vapen har en stor eldkraft. Försvarets
            vapen omfattas inte av vapenlagen.
          </note>
          <note>
            Trots att Sverige är ett vapentätt land kan det noteras att den
            del av det totala antalet allvarliga våldsbrott som förövats med
            skjutvapen är relativt litet. Än mindre är den andel av dessa
            brott som förövats av någon som har tillstånd att ha vapnet i
            fråga. I dag beviljas tillstånd endast för vissa särskilt angivna
            ändamål där jakt och organiserat målskytte är de två största grupperna.
          </note>
          <note>
            Det är viktigt att det ställs krav på såväl kunskaper som lämplighet
            för att man ska kunna hålla antalet brott med legala skjutvapen
            på en låg nivå.
          </note>
          <note>
            Vi vet att jaktintresset i Sverige är stort och att det har ökat
            under senare år. Vi har en stor tillgång på jaktmarker. Medan
            jakt som fritidssysselsättning i många länder är reserverat en
            liten grupp välbeställda personer utövas jakt i Sverige i dag
            av alla samhällsklasser. Särskilt mot denna bakgrund framstår
            det som orimligt att göra vapenlagstiftningen så restriktiv att
            inte alla som uppfyller nödvändiga förutsättningar skulle få möjlighet
            att jaga.
          </note>
          <note>
            I dag meddelas tillstånd att inneha helautomatiska skjutvapen
            endast om det finns synnerliga skäl, och så tycker vi att det
            ska vara också i fortsättningen.
          </note>
          <note>
            När det gäller frågan om vilka krav som ska gälla för vapenförvaringen
            i en situation när ett jaktlag under ett antal dagar uppehåller
            sig i en jaktstuga eller liknande anser Centerpartiet att undantag
            från förvaring i säkerhetsskåp uttryckligen bör införas i
          </note>
          <note>
            Rikspolisstyrelsens föreskrifter. Det är orimligt att kräva förvaring
            i säkerhetsskåp ute i jaktstugorna.
          </note>
          <note>
            Enligt huvudregeln i 5 kap. 1 § vapenlagen är den som innehar
            vapnet och ammunitionen skyldig att ta hand om egendomen och hålla
            den under uppsikt. Det finns dock tillfällen, t.ex. i situationer
            som den i jaktstugan, när det är orimligt att begära att vapeninnehavaren
            ständigt ska hålla uppsikt över vapnen.
          </note>
          <note>
            Jag kan ha förståelse för regeringens ståndpunkt att inte göra
            något undantag, men jag förlitar mig på att Rikspolisstyrelsens
            föreskrifter bör kunna ge en ledning om hur hantering kan ske
            i dessa speciella situationer. Det finns belyst i utredningen
            att det i dag finns godkända patronlägeslås där säkerheten kan
            uppnås med en vital vapendel förvarad på annan plats. Låt dessa
            föreskrifter bli tydliga!
          </note>
          <note>
            Centerpartiet är kritiskt till regeringens förslag om utökade
            möjligheter att kontrollera vapenförvaringen.
          </note>
          <note>
            Förslaget avstyrks, eftersom ändamålet med åtgärden inte motiverar
            ett så långtgående intrång. Det borde räcka med att kräva att
            den sökande kan visa att han eller hon innehar säkerhetsskåp,
            t.ex. genom uppvisande av kvitto på inköpt säkerhetsskåp.
          </note>
          <note>
            Centerpartiet befarar att enskilda som blir utsatta för en inspektion
            känner sig rättslösa i sitt eget hem.
          </note>
          <note>
            Centerpartiet anser inte att det är förenligt med vår rättstradition
            att i dylika fall utföra föreslagna inspektioner. Vi tror att
            denna kontroll skapar stor irritation och en olustkänsla hos såväl
            berörda familjemedlemmar som de poliser som ska utföra inspektionen.
            Dessutom krävs det resurser, och man kan fråga sig om detta har
            hög prioritet.
          </note>
          <note>
            Regeringen skriver att ett inspektionstillfälle ska vara ett
            bra tillfälle att lämna information om säker vapenförvaring. Vi
            anser att det finns bättre sätt att lösa informationsbehovet på,
            t.ex. vid jaktmöten som i regel är mycket välbesökta.
          </note>
          <note>
            Föreligger misstanke om olovligt innehav av vapen, ska rättegångsbalkens
            regler om husrannsakan användas.
          </note>
          <note>
            Centerpartiet anser att man ska ifrågasätta vapeninnehavet för
            vapenägare som begår upprepade brott. En person som t.ex. vid
            ett flertal tillfällen åker fast för grovt rattfylleri är sannolikt
            inte lämplig som vapeninnehavare. Likadant är förhållandet när
            det gäller andra typer av grov brottslighet, t.ex. narkotikabrott
            eller våldsbrott av olika slag.
          </note>
          <note>
            Jag tycker att det är bra att regeringen föreslår förändringar
            som att läkare ska ha anmälningsskyldighet både inom den slutna
            och den öppna psykiatrin och skyldighet att anmäla om en person
            bedöms vara olämplig att inneha vapen. Det är redan i dag möjligt
            att dra in tillstånd om det missköts.
          </note>
          <note>
            Centerpartiet delar regeringens bedömning att behov av ytterligare
            straffskärpning för brott mot vapenlagen inte föreligger. Stölder
            av militära vapen sker ofta i brottsförberedande syfte. Begår
            man en stöld i ett militärt förråd och är ute efter vapen med
            så stor eldkraft, tyder det på att uppsåtet sträcker sig bortom
            det uppsåt som man kan antas ha om man stjäl ett enstaka jaktvapen.
            Därför anser Centerpartiet att det för samhället finns anledning
            att se strängare på tillgrepp av militära vapen och ammunition
            än vad som är fallet i dag.
          </note>
          <note>
            Hur en strängare syn rent lagtekniskt ska införas, dvs. om brottet
            ska betraktas i straffvärdebedömning eller i påföljdsval, har
            jag ingen uppfattning om. Men från Centerpartiets sida vill vi
            att regeringen återkommer med förslag till riksdagen angående
            detta och anser att det är av största vikt.
          </note>
          <note>
            Övriga centerreservationer i detta ärende kommer
          </note>
          <note>
            Eskil Erlandsson att ta upp.
          </note>
          <note>
            Fru talman! Jag står naturligtvis bakom Centerpartiets alla reservationer,
            men jag yrkar bifall endast till reservation nr 17.
          </note>
          <note type="speaker">
            Anf. 76 SIW PERSSON (fp):
          </note>
          <note>
            Fru talman! Regeringen påpekar mycket riktigt i propositionen
            att den illegala införseln av skjutvapen till Sverige och den
            illegala handeln med sådana vapen är ett allvarligt problem. Låt
            mig understryka, innan jag går in på själva propositionen om de
            legala vapnen, att det är viktigt att vi alla kommer ihåg att
            vi ska vara lyckliga över att missbruk av vapeninnehav sker undantagsvis
            av dem som har tillstånd att inneha vapen. Det största problemet
            är den illegala vapenhanteringen.
          </note>
          <note>
            I betänkandet står det: "Regeringen avser därför att verka för
            att det internationella arbetet på vapenområdet fortsätter med
            oförminskad styrka." Sedan räknar man upp alltifrån FN till EU,
            Europol och
          </note>
          <note>
            Schengen etc. och säger att allt detta är jätteviktigt.
          </note>
          <note>
            Men det räcker inte att arbeta med oförminskad styrka. Det gäller
            att intensifiera arbetet, för det är här som vi har huvudproblemet.
          </note>
          <note>
            Men, fru talman, eftersom dagens proposition handlar om den legala
            vapenhanteringen ska jag från
          </note>
          <note>
            Folkpartiets sida trycka på några saker som vi tycker är viktiga.
          </note>
          <note>
            Regeringen har föreslagit att vid en ökning av vapeninnehav från
            fyra till sex vapen ska en mer ingående prövning göras av personens
            lämplighet och behov. Då säger vi i Folkpartiet: Nej, gör det
            redan vid den grundläggande ansökan, för skillnaden mellan fyra
            och sex vapen kan inte betyda så väldigt mycket. Man blir ju inte
            så mycket farligare bara för att man använder sex vapen i stället
            för fyra. Är man farlig, så är man det redan med det första vapnet.
          </note>
          <note>
            Därför, fru talman, står vi bakom reservation nr 2. Vi delar
            alltså inte regeringens bedömning i frågan.
          </note>
          <note>
            Sedan har regeringen föreslagit, och majoriteten har anslutit
            sig till detta, att huvudregeln är att skjutvapen som har samlings-,
            prydnads- eller särskilt affektionsvärde ska förstöras såtillvida
            att de inte ska kunna användas. Det är viktigt att komma ihåg
            att det finns väldigt många sådana vapen i Sverige, 10-15 %
          </note>
          <note>
            eller 200 000-350 000. Det är faktiskt kapitalförstöring. Huvudregeln
            är alltså att de ska bli obrukbara, men vid speciella och väldigt
            få tillfällen ska de få användas. Vi i Folkpartiet tycker att
            det är att gå för långt. Låt huvudregeln vara att man ska kunna
            använda dessa vapen även längre fram när man har dem som prydnadsföremål.
            Därför, fru talman, står vi också bakom reservation nr 10.
          </note>
          <note>
            Första gången Folkpartiet hade den här motionen var i kvinnofridspropositionen
            angående tårgassprej som personligt skydd när man känner sig utsatt.
            Vi i
          </note>
          <note>
            Folkpartiet menar att det ska finnas en möjlighet att utvidga
            möjligheterna för utsatta kvinnor att använda tårgassprej. Jag
            tror att kvinnorna klarar detta. Det är klart att det också här
            finns en liten grupp människor som av olika skäl inte kan få tillstånd
            att använda tårgassprej därför att de inte klarar av det, men
            vi bortser från dem.
          </note>
          <note>
            Över huvud taget vet vi också att det är väldigt många kvinnor
            i övrigt som vill ha tårgassprej. Det är inte länge sedan som
            det kom statistik på att det skett en ökning av antalet kvinnor
            som illegalt för in tårgassprej. Det kommer aldrig att bli så
            att alla som vill ha tårgassprej ska få det. Men det visar ändå
            på att det finns ett behov av att skydda sig och att alltför många
            är rädda för att bli utsatta.
          </note>
          <note>
            Jag vill understryka, fru talman, att de allra flesta kvinnor
            klarar att använda den. Man ska inte omyndigförklara dem.
          </note>
          <note>
            Jag vet inte var det största problemet ligger, om det är hos
            Rikspolisstyrelsen eller i Justitiedepartementet. Rikspolisstyrelsen
            fick 1993 i uppdrag att inleda en försöksverksamhet. I vissa områden
            såg man till att det inte blev någon försöksverksamhet.
          </note>
          <note>
            Rikspolisstyrelsen drog ändå slutsatser. Det var i och för sig
            en viss fara med det, eftersom det blev så få personer som ingick
            i försöksverksamheten. Jag läser innantill: Rikspolisstyrelsen
            drar utifrån utvärderingen slutsatsen att verksamheten verkar
            ha fungerat väl utifrån de hotade kvinnornas perspektiv.
          </note>
          <note>
            Det var faktiskt så att de kvinnor som fick ha tårgassprej på
            lagligt sätt inte använde den, men de upplevde det som en enorm
            trygghet att kunna ha den. Jag misstänker att det är så, även
            om det inte står någonstans i statistiken, att i förlängningen
            har man mindre belastat bl.a. polisen. Men man utvecklar detta
            från Rikspolisstyrelsens sida på ett sådant sätt att det finns
            principiella frågeställningar som är svåra och att man, om man
            ska permanenta detta, måste upprätthålla standardiserade föreskrifter
            och riktlinjer för verksamheten i Rikspolisstyrelsen. Men, so
            what, det får man ju alltid göra. Varför skulle man inte kunna
            göra det i det här fallet när man gör det annars?
          </note>
          <note>
            Vi tycker i Folkpartiet att just hotade kvinnor ska få en utvidgad
            möjlighet att inneha tårgassprej. Därför, fru talman, står vi
            också bakom reservation nr 9, som jag också yrkar bifall till.
          </note>
          <note type="speaker">
            Anf. 77 KIA ANDREASSON (mp):
          </note>
          <note>
            Fru talman! Detta betänkande har föregåtts av två utredningar
            som har haft ganska radikala förslag och synpunkter när det gäller
            vapenlagstiftningen. De här utredningarna har verkligen gjort
            ordentliga djupdykningar. Det är tio år mellan utredningarna och
            den första - det är det som är så underligt egentligen - var mer
            radikal än den andra, den som betänkandet nu vilar på. Det var
            Leif G W Persson som gjorde denna utredning. Han föreslog tidsbegränsade
            innehavstillstånd för vissa vapen. Vapengarderoben skulle begränsas
            till två vapen. Han ville att skytteklubbar, alltså de som hade
            pistoler för det ändamålet, skulle ha tidsbegränsade tillstånd.
            Han pratade också om speciella vapenskåp.
          </note>
          <note>
            Men av den utredningen blev intet. Det tillsattes en ny utredning
            som skulle titta närmare på det här.
          </note>
          <note>
            Den utredningen, som var den senaste, kom till ungefär samma
            slutsatser, fast inte så stränga skulle man kunna säga i vissa
            aspekter. I fråga om vapengarderoben föreslogs tre vapen i stället
            för två, som Leif
          </note>
          <note>
            G W Persson hade sagt. Det som förenar de här två utredningarna
            är dock det gemensamma målet. Vad skulle det gemensamma målet
            vara? Jo, att få ned antalet vapen i samhället. Det var överordnat,
            och det instämmer jag och Miljöpartiet i totalt. Det är målsättningen.
          </note>
          <note>
            Den andra viktiga principen för båda utredningarna var att det
            inte ska vara den enskildes behov som styr antalet vapen i samhället.
            Det är subjektivt. Det ska vara samhället som anger ramarna, och
            därför ska det vara giltiga skäl. Detta är två viktiga principer,
            och dem tycker jag det är synd att inte kunna tillmötesgå. Det
            är två utredningar med bra förslag som ingen vågar tillmötesgå.
            Miljöpartiet är det enda parti som i helhet står bakom utredningens
            förslag.
          </note>
          <note>
            Då kan man undra: Varför är det på det viset? Vi måste väl ha
            ett gemensamt intresse, även de som håller på med vapen, att det
            ska bli ett lägre antal vapen i samhället? Det är ju inte så som
            det sägs här att det inte är några risker med de legala vapenägarna,
            de som har fått vapenlicens. Det är ju de legala vapenägarnas
            vapen som stjäls. De flesta vapen i det svenska samhället är ju
            jaktgevär och vapen för skytteändamål. Det är de som stjäls och
            sedan blir illegala. Det är också viktigt att se över en lång
            tid att ju mer vapen som tillåts desto fler vapen ackumuleras
            i samhället och kan komma i orätta händer, komma på villovägar.
          </note>
          <note>
            Varför har då inte regeringen omsatt dessa två utredningars förslag
            i praktiken? Jag kan inte komma till något annat svar än att jägarna
            och vapenlobbyn är så starka intressenter i detta samhälle. De
            är
          </note>
          <note>
            750 000 - 800 000 och med familjemedlemmar osv.
          </note>
          <note>
            utgör de en väldigt stark grupp. De finns representerade överallt.
            Här i riksdagen har vi också en jägarklubb.
          </note>
          <note>
            Deras argument är: Varför ska vi skötsamma människor behöva lida
            genom att det görs ytterligare inskränkningar? Men det är inte
            fråga om det. Jag tycker att alla måste ta sitt ansvar. Det är
            inte fråga om förbud mot jakt eller förbud mot skytte. Det låter
            så när vi pratar om det. Det handlar om att skära ned antalet
            vapen och göra lite ytterligare begränsningar.
          </note>
          <note>
            Utredningen har ju också mycket på fötterna. Den har undersökt
            hur många vapen som jägarna har. Det är vanligt med två till tre
            vapen. Det är det allra vanligaste. Sedan säger man också att
            är det speciella skäl, är det så att man måste skjuta en viss
            sorts villebråd, kan man ansöka om det och få extra. Men det anser
            jägarna vara fruktansvärt. Det skulle vara det hemskaste som fanns
            om de skulle granskas så för att se om det fanns giltiga skäl.
            Därför har man gått emot det. Därför är det en väldigt mesig skrivning
            som nu presenteras i betänkandet. Det är i och för sig en liten
            skärpning. Men Moderaterna och de andra borgerliga partierna säger
            absolut nej. Det ska vara som det är.
          </note>
          <note>
            Jag kommer att yrka bifall till min reservation, fru talman,
            reservation 3. Där står det att vi vill ha tre vapen i vapengarderoben.
            Sedan ska man ansöka om man vill ha fler och visa giltiga skäl.
            Tyvärr står bara
          </note>
          <note>
            Miljöpartiet bakom den reservationen. När det kommer till slutvotering
            måste jag därför rösta med Socialdemokraterna och Vänsterpartiet.
            Det blir ju ändå en liten skärpning. Men det är som sagt inte
            det jag hade önskat.
          </note>
          <note>
            Annars får jag vara ärlig och säga att även om jag är väldigt
            besviken över att de här principerna inte uppfylldes har det ju
            blivit en viss skärpning i det nya förslaget. Det är ju så. Men
            det gäller inte just i fråga om principerna.
          </note>
          <note>
            Man kan inte jämföra med USA och deras vapenlagar. Det är inte
            adekvat. Det vet vi med tanke på problemen där. Men jag skulle
            ändå kunna göra en jämförelse när det gäller vapenlobbyn och hur
            den påverkar beslutsfattandet. Det är faktiskt en viss relevans
            i det. Vi får väl höra här i slutet av talarlistan.
          </note>
          <note>
            Det ska bli intressant att höra synpunkter från dem som står
            i slutet. Jag tror att de representerar just jägarna.
          </note>
          <note>
            Jag skulle vilja motsäga det som Kristdemokraternas representant
            sade, att det inte är problem med stulna vapen. Jag har i tidningar
            hittat flera notiser om att polisen inte lyckas hitta stulna skjutvapen.
            Det är ett stort problem. Över 1 000 vapen försvinner årligen
            spårlöst, och i dag cirkulerar det enligt Rikskriminalen närmare
            45 000 stulna eller förkomna vapen. Man kan dock inte exakt säga
            siffran, ibland sägs det
          </note>
          <note>
            30 000.
          </note>
          <note>
            Rikskriminalens representant säger att en skärpt lagstiftning
            är det enda som kan vända trenden. Man säger också att antalet
            vapen i folks vapengarderober borde begränsas så att tjuvarna
            får färre vapen att stjäla. Men motståndet mot det förslaget har
            sedan en längre tid varit stort bland våra jägare, och det var
            precis det jag ville ge en bild av.
          </note>
          <note>
            I polisens kartläggning av illegala vapen är det alltså svårt
            att spåra vilket det ena och det andra är.
          </note>
          <note>
            Jag har försökt få statistik på hur vanligt det är att de här
            stulna vapnen från jägare och andra skyttar sedan används. Från
            Riksdagens utredningstjänst har jag dock fått fram att variabeln
            legalt eller illegalt vapen inte finns i tillgänglig brottsstatistik.
            Enligt Brottsförebyggande rådet finns uppgift om användning av
            ett eventuellt vapen, men alltså inte om detta är legalt registrerat,
            i fråga om fullbordat mord, dråp, misshandel med dödlig utgång
            samt rånbrott. Den definitionen kan man alltså inte få fram. Då
            får man gå på vad poliserna, som är aktiva, säger.
          </note>
          <note>
            Fru talman! Jag yrkar bifall till reservationerna 3,
          </note>
          <note>
            5 och 8. Reservation 5 handlar om tidsbegränsade tillstånd. Där
            har man inte heller i regeringens förslag gått på utredningens
            linje. Man har gjort en reduktion, en viss tidsbegränsning. Miljöpartiet
            skulle vilja att alla tillstånd för enhandsvapen, pistoler alltså,
            var tidsbegränsade. Om man inte är aktiv i en skytteklubb finns
            det ju ingen anledning att ha pistolen kvar.
          </note>
          <note>
            Reservation 8 handlar om helautomatiska vapen.
          </note>
          <note>
            Vi tycker inte att någon ska få förvara sådana i sin bostad.
          </note>
          <note>
            Jag ska också lite grann kommentera vad som har sagts från talarstolen.
            Moderaterna tycker att detta är alldeles för långtgående. Jag
            har åsikten att det inte är det. Man säger också att det inte
            är någon fara när det gäller de legitima skälen för jägare och
            skytte. Men jag säger att det är deras vapen som blir stulna.
            Men det kan bli en förbättring nu när det finns krav på säkerhetsskåp
            för vapen. Det är naturligtvis bra att polisen kan kontrollera
            det. Jag skulle också vilja gå längre där.
          </note>
          <note>
            Därmed tror jag att jag har framfört mina åsikter och varför
            vi har fogat våra reservationer till betänkandet.
          </note>
          <note type="speaker">
            Anf. 78 MAUD EKENDAHL (m) replik:
          </note>
          <note>
            Fru talman! Kia Andreasson är en lika stor motståndare till jakt
            och jägare som till EU, och snart får vi väl höra att Kia Andreasson
            säger: Skjut EU! Men det är väl inte det som vi ska ta upp i dag.
          </note>
          <note>
            Kia Andreasson har nu hört från Moderaterna,
          </note>
          <note>
            Centern, Kristdemokraterna och Folkpartiet att vi tycker att
            förslaget att minska vapengarderoben är en ren smygminskning.
            Miljöpartiet anser att jägare ska få ha endast två-tre vapen.
            Jag tycker att det mest häpnadsväckande i reservationen om vapengarderoben
            är:
          </note>
          <note>
            "Detta torde alltså utgöra en jägares normalbehov."
          </note>
          <note>
            Mina frågor till Kia Andreasson är:
          </note>
          <note>
            Hur kan ni påstå detta? Vad grundar ni er bedömning på? Tror
            inte Kia Andreasson att det är bättre att en jägare använder rätt
            vapen till rätt vilt, så att man inte skadeskjuter viltet?
          </note>
          <note type="speaker">
            Anf. 79 KIA ANDREASSON (mp) replik:
          </note>
          <note>
            Fru talman! Svaret står redan på s. 7 i betänkandet. Och om man
            har läst utredningen i fråga får man svaret även där. Men jag
            ska läsa högt ur betänkandet. Där står följande:
          </note>
          <note>
            "Som skäl för sitt förslag hänvisade utredningen till en undersökning
            som visar att den genomsnittlige vapeninnehavaren endast innehar
            två till tre vapen och anförde att detta alltså torde vara en
            jägares normalbehov."
          </note>
          <note>
            Och utredningar fungerar ju på det sättet att de gör en djupdykning
            i frågorna.
          </note>
          <note type="speaker">
            Anf. 80 MAUD EKENDAHL (m) replik:
          </note>
          <note>
            Fru talman! En utredning kanske inte alltid har rätt, Kia Andreasson.
            Man kanske ska vara lyhörd för jägarna. Vi hörde att det finns
            750 000 jägare här i landet. Och som Gunnel Wallin sade kommer
            de från olika samhällsklasser. Det är alltså något stort att vara
            viltvårdare i Sverige. Det är därför som det är så viktigt att
            en viltvårdare också får använda sig av rätt vapen, så att djuren
            inte skadeskjuts.
          </note>
          <note>
            Jag har en fråga till Kia Andreasson som gäller tidsbegränsade
            vapentillstånd. Ni vill att när det aktiva utövandet upphör ska
            man inte ha någon rätt att ha vapen. Vapentillståndet ska vara
            tidsbegränsat. Vad är ett aktivt utövande? Om jag vill jaga en
            gång om året, vartannat år eller vart tredje år, är jag då ute
            ur bilden? Anser Kia Andreasson att jag faller under er regel
            om att det aktiva utövandet har upphört eller inte? Måste man
            jaga många gånger om året? Jag skulle gärna vilja ha svar när
            det gäller er text i reservationen.
          </note>
          <note>
            Jag tycker inte att det är rätt att stå och tala om att det är
            jägarnas vapen som används vid brott. Dessa vapen är alldeles
            för dåliga. Vi vet mycket väl att det tidigare har varit - det
            kan i viss mån ha förekommit nu också - fråga om vapen från militärförråd.
            Det är dessa vapen det handlar om. Man vill ha effektiva vapen.
            Man använder sig av vapen som är betydligt bättre än polisens
            för kriminella gärningar. Och de allra flesta vapnen är insmugglade
            från andra länder.
          </note>
          <note>
            Så stå inte i denna kammare och skyll på jägarna att det är deras
            vapen som de kriminellt belastade använder sig av. Jag vill gärna
            ha reda på om Kia Andreasson verkligen menar allvar när hon säger
            detta.
          </note>
          <note type="speaker">
            Anf. 81 KIA ANDREASSON (mp) replik:
          </note>
          <note>
            Fru talman! Jag ska besvara frågorna. Utredningen har naturligtvis
            ringt upp jägare och gjort en undersökning genom att fråga jägarna
            hur många vapen de har. Det har ingenting med samhällsklasser
            att göra, Maud Ekendahl. Och utifrån det brukar man ju företa
            alla undersökningar. Då har man kommit fram till att innehavet
            är två-tre vapen. Sedan får vi inte glömma att de som behöver,
            vilket inte heller vi i
          </note>
          <note>
            Miljöpartiet har sagt emot, och har giltiga skäl kan få ha ytterligare
            vapen.
          </note>
          <note>
            Den andra frågan var om en jägare som jagar en gång om året är
            aktivt utövande. Då måste jag upplysa Maud Ekendahl om att jägares
            vapentillstånd inte prövas. Det har inte heller föreslagits att
            de ska prövas på det sättet. Har en person fått en jägarexamen
            så har den personen rätt att införskaffa ett visst antal vapen
            - det är det som kallas vapengarderob - för evig tid. Tillstånden
            prövas inte igen om inte något brott inträffar. I fråga om detta
            finns det inga krav.
          </note>
          <note>
            Men det som jag har tagit upp i reservationen, Maud
          </note>
          <note>
            Ekendahl, gäller aktivt utövande om man är med i en skytteklubb.
            Och för att kunna skjuta och tävla i en klubb måste man hela tiden
            öva och vara aktiv medlem. Och om man inte har varit aktiv medlem
            i klubben på ett, två eller tre år finns det väl ingen anledning
            i världen att ha vapen. Anledningen till att man har en pistol
            är för att man är med i en skytteklubb och tävlar. Då ska man
            inte ha detta tillstånd om man inte är det.
          </note>
          <note>
            T.o.m. Basti Naumann i Svenska Pistolskytteförbundets styrelse
            säger: Sport eller rätt att ha vapen.
          </note>
          <note>
            Det finns bland svenska vapenägare grovt förenklat två läger.
            Det ena lägret betraktar skyttet som en idrott där tävlingsmomentet
            är det viktigaste. Och i det andra lägret är det vapnen som är
            det centrala, och det är det som vi inte tycker är hälsosamt.
          </note>
          <note>
            Den sista frågan handlade om stulna vapen. Jag kan då bara referera
            till en kriminalinspektör på Rikspolisstyrelsen, nämligen Per-Anders
            Fritshammar.
          </note>
          <note>
            Han säger att de stulna automatvapnen ändå är en rännil jämfört
            med den flod av vanliga jaktvapen och pistoler som är försvunna
            från sina ägare. Det är inte jag som säger det, utan det är en
            polis som påstår det.
          </note>
          <note type="speaker">
            Anf. 82 GUNNEL WALLIN (c) replik:
          </note>
          <note>
            Herr talman! Jag skulle vilja fråga Kia Andreasson och Miljöpartiet
            om det bara är en liten och exklusiv grupp som ska få delta i
            denna fantastiskt fina folkliga fritidssysselsättningen jakt som
            är så typiskt svensk, därför att om det ska vara förenat med denna
            kontroll och administration så innebär det kostnader, och då är
            det en stor grupp som ställs utanför på grund av detta.
          </note>
          <note type="speaker">
            Anf. 83 KIA ANDREASSON (mp) replik:
          </note>
          <note>
            Herr talman! Jag förstår inte vad det har med dessa förslag att
            göra. Vilket av förslagen är det som
          </note>
          <note>
            Gunnel Wallin avser? Vapengarderoben har ju inte något med detta
            göra, dvs. att om man tar en jägarexamen så får man ha färre vapen
            med en gång, att det får prövas lite mer. Det har ju ingenting
            med det att göra. Man säger i betänkandet att man däremot teoretiskt
            sett skulle kunna tidsbegränsa alla vapentillstånd som finns.
            Men då sägs det att administrationen bli lite klumpig, om man
            efter fem år skulle kontrollera om alla som har vapentillstånd
            har giltiga skäl. Därför inskränker man sig till färre vapen när
            det gäller just de vapen som kan skjutas utan att man laddar dem
            varje gång, alltså automatvapen.
          </note>
          <note>
            Men varför ska vi prata om resurskrävande administration när
            det finns andra typer av liknande koll?
          </note>
          <note>
            Det är ju fråga om vapen som är avsedda för att döda, så det
            är klart att vi måste ha en kontroll. Jag ser dock inte att det
            blir krångligare med förslagen i betänkandet.
          </note>
          <note type="speaker">
            Anf. 84 GUNNEL WALLIN (c) replik:
          </note>
          <note>
            Herr talman! I och med att man ska ansöka när det är fråga om
            ytterligare vapen blir det ytterligare krångel för den enskilde
            och även ytterligare kostnader.
          </note>
          <note>
            Det är ju de illegala vapnen som vi ska komma åt.
          </note>
          <note>
            Vi ska inte straffsanktionera de skötsamma, utan vi måste bygga
            upp ett förtroende och en tillit gentemot dem som kan sköta detta.
            Det är just med tanke på införseln av illegala vapen och när det
            gäller gränserna och bevakningen som vi måste komma åt det här
            och ha hårdare straff. Däremot gäller det alltså inte den skötsamme
            jägaren. Just jakt är ju ett stort folkligt nöje i alla bygder.
            Jakten ger en levande bygd.
          </note>
          <note>
            Det är otroligt viktigt att vi får bibehålla detta som är så
            typiskt svenskt.
          </note>
          <note type="speaker">
            Anf. 85 KIA ANDREASSON (mp) replik:
          </note>
          <note>
            Herr talman! Det handlar inte på något sätt om att man inte kan
            fortsätta att vara jägare med tre vapen. I
          </note>
          <note>
            betänkandet handlar det dessutom om fyra vapen.
          </note>
          <note>
            Man är kanske 20 år när man tar jägarexamen. Efter det får man
            alltså införskaffa fyra vapen utan något krångel, som Gunnel Wallin
            säger. Om man utövar jakt så mycket att man behöver extra vapen
            kan man ansöka om och få det. Jag ser således inget som helst
            krångel och inga inskränkningar i detta - det är inte det som
            det är tal om.
          </note>
          <note>
            Sedan gäller det de illegala vapen som alla pratar om, alltså
            vapen som smugglas in i landet. Man har inte koll på hur många
            det är fråga om men det har vi ju förbjudit; det är helt olagligt.
            Jag förstår inte varför det upprepas. Nu har ju en majoritet instiftat
            både
          </note>
          <note>
            Europol och Schengen som ska ha ett samarbete mellan sig. Alla
            typer av brottslighet ska förhindras, som framgår i debatten.
            Men när det väl kommer till skott är de inte värda någonting.
            Då framhålls de aldrig. Låt Europol och Schengen ta hand om detta
            med illegala vapen så sysslar vi med de vapen som stjäls från
            legala vapenägare. Det är fråga om ganska många. Jag har här uppgett
            att 45 000 sådana vapen finns i rörelse.
          </note>
          <note type="speaker">
            Anf. 86 INGEMAR VÄNERLÖV (kd) replik:
          </note>
          <note>
            Herr talman! Jag vill göra ett tillrättaläggande.
          </note>
          <note>
            Kia Andreasson sade i sitt anförande här att vi kristdemokrater
            menar att det inte är några problem med stulna vapen. Antingen
            är Kia Andreasson lite småfräck av sig eller också lyssnade hon
            dåligt på mitt anförande. Jag väljer att tro att det var dåligt
            med uppmärksamheten.
          </note>
          <note>
            Ordagrant sade jag i mitt anförande då jag citerade en polisinspektör:
            "Däremot är det relativt få stölder nu. Stölderna minskar, medan
            den illegala vapenhandeln ökar."
          </note>
          <note type="speaker">
            Anf. 87 KIA ANDREASSON (mp) replik:
          </note>
          <note>
            Herr talman! Det var precis det jag kommenterade och precis så
            jag uppfattade det som sades, alltså att vapenstölderna minskar.
            Men den uppgiften har inte jag. Tvärtom har jag från flera kriminalkommissarier
            och också från Rikskriminalen som sysslar med detta uppgifter
            om att det är en ökning, så här står ord mot ord. Jag kan inte
            fortsätta att argumentera kring detta men enligt de uppgifter
            jag har minskar inte stölderna av vapen från legala vapenägare
            i Sverige. Tvärtom är det fråga om samma nivå.
          </note>
          <note type="speaker">
            Anf. 88 INGEMAR VÄNERLÖV (kd) replik:
          </note>
          <note>
            Herr talman! Kia Andreasson får givetvis ha vilken uppfattning
            hon vill. Vad jag vände mig mot var just att ord lades i min mun,
            att jag skulle ha sagt att vi kristdemokrater inte upplever några
            problem med stulna vapen. Självklart är det problem med stulna
            vapen.
          </note>
          <note type="speaker">
            Anf. 89 KIA ANDREASSON (mp) replik:
          </note>
          <note>
            Herr talman! Om man i sin föredragning säger att vapenstölderna
            minskar tolkar jag det som att den saken är ett mindre problem.
            Det framlades att det är de illegala vapnen som är problemet och
            då säger jag motsatsen; därav mitt inlägg.
          </note>
          <note type="speaker">
            Anf. 90 GÖRAN NORLANDER (s):
          </note>
          <note>
            Herr talman! Som tidigare sagts här diskuterar vi i dag justitieutskottets
            betänkande 9 om skärpt vapenlagstiftning. I betänkandet behandlar
            utskottet regeringens förslag till en ny vapenlagstiftning i proposition
            1999/2000:27 samt ett antal motioner som väckts med anledning
            av nämnda proposition.
          </note>
          <note>
            Utskottet tillstyrker regeringens proposition och föreslår att
            ytterligare två lagändringar görs. Dels föreslår vi att en ansvarsbestämmelse
            knyts till förbudet att inneha skjutvapen på allmän plats om innehavet
            inte är befogat. Dels föreslår vi att en ändring görs i 7 kap.
            19 § sekretesslagen för att se till att sekretessen även omfattar
            integritetskränkande uppgifter om enskilds personliga förhållanden.
          </note>
          <note>
            Med detta vill jag yrka bifall till hemställan i utskottets betänkande
            och avslag på samtliga reservationer.
          </note>
          <note>
            Herr talman! För att minska antalet våldsbrott där skjutvapen
            används vill utskottet skärpa vapenlagstiftningen på en rad punkter.
            Grundläggande utgångspunkter i lagförslaget från regeringen är
            att tillstånd för att inneha ett vapen bara ska beviljas den som
            har behov av vapnet för ett giltigt ändamål och som dessutom uppfyller
            kraven på lämplighet. Återkallelse av vapentillstånd ska ske obligatoriskt
            i de fall en licensinnehavare inte uppfyller kraven på lämplighet.
          </note>
          <note>
            Regeringen har i sin proposition valt att behålla begreppet behov,
            som Vapenutredningen ville förändra. Jag vill understryka att
            begreppet behov ska uppfattas objektivt. Det är i sista hand samhället
            som bestämmer om ett behov föreligger, inte den enskilde jägaren.
          </note>
          <note>
            Den s.k. vapengarderoben behålls oförändrad, vilket innebär att
            en person med jägarlicens fortfarande har möjlighet att inneha
            sex jaktvapen. När tillstånd att inneha fler än fyra jaktvapen
            beviljas ska dock en mer noggrann prövning göras där vapeninnehavaren
            ska visa att han har behov av fler vapen än fyra. Tillstånd att
            inneha prydnads- eller minnesvapen ska bara beviljas om vapnet
            görs varaktigt obrukbart. Undantag kan dock göras om särskilda
            skäl finns.
          </note>
          <note>
            Tillståndet för innehav av särskilt farliga vapen, såsom pistoler,
            revolvrar och helautomatiska vapen, ska i fortsättningen tidsbegränsas
            till högst fem år.
          </note>
          <note>
            Bara den som är medlem i en av Försvarsmakten godkänd skytteförening
            ska ha rätt att inneha helautomatiska vapen. Handlare som säljer
            helautomatiska vapen ska inte längre ha rätt att ha sådana i lager
            utan enbart ha möjlighet att ta upp beställningar och vidarebefordra
            vapnet till köparen. De ska heller inte ha några generella tillstånd
            för import av helautomatiska vapen, utan de kommer att vara tvungna
            att söka tillstånd i varje enskilt fall.
          </note>
          <note>
            Alla skjutvapen ska förvaras i säkerhetsskåp eller i annat lika
            säkert förvaringsutrymme. Polisen ges möjlighet att inspektera
            förvaringen hos alla som har tillstånd att inneha skjutvapen.
            Inspektioner ska anmälas i förväg. Regeringen och utskottet föreslår
            också att ett förbud mot skjutvapen på allmän plats införs.
          </note>
          <note>
            Herr talman! I betänkandet finns inte mindre än
          </note>
          <note>
            19 reservationer i de mest skiftande ämnen. Kritiken mot förslaget
            till skärpt vapenlagstiftning kommer från två håll - dels från
            dem som anser att vi reglerar för mycket, dels från dem som anser
            att förslaget inte är tillräckligt långtgående. Att kritiken kommer
            från båda hållen kan möjligen tas till intäkt för att det förslag
            som regeringen och utskottet ställt sig bakom är väl avvägt.
          </note>
          <note>
            Den s.k. vapengarderoben behålls, som sagt, oförändrad i förslaget,
            vilket innebär att en person med jägarlicens fortfarande har möjlighet
            att inneha sex jaktvapen. En förändring görs dock jämfört med
            nuvarande regler. När tillstånd att ha fler än fyra jaktvapen
            beviljas kommer en mer noggrann prövning att krävas där innehavaren
            ska visa att han har behov av fler vapen än fyra.
          </note>
          <note>
            Mot detta invänder de borgerliga ledamöterna med att det finns
            många jägare vars verkliga behov uppgår till sex jaktvapen. Ja,
            så är det, och det är regeringen medveten om. Det är därför regeringen
            valt att inte begränsa vapengarderoben till tre vapen, som föreslagits
            i Vapenutredningen. Det enda vi kräver är att dessa jägare visar
            att de verkligen har behov av så många som sex jaktvapen. Vi vet
            att det genomsnittliga antalet vapen en jägare använder är tre.
            Det finns därför ingen anledning att anta att alla som innehar
            jägarexamen har behov av sex vapen.
          </note>
          <note>
            När en jägare kan styrka att han har behov av fler än fyra vapen
            kommer alltså tillstånd för dessa naturligtvis att beviljas.
          </note>
          <note>
            Vi får inte glömma att bakgrunden till den skärpning av vapenlagstiftningen
            som nu görs är det ökade antalet vapen i omlopp i samhället. Det
            är därför beklämmande att se att de borgerliga i reservation efter
            reservation går emot alla förslag om att begränsa tillgången på
            vapen. Inte nog med att det anses orimligt att en jägare ska styrka
            sitt behov av fler än fyra vapen. Moderaterna går också emot att
            en vapenhandlare ska handla med vapen i första hand för att få
            tillstånd, liksom att prydnadsvapen ska göras varaktigt obrukbara.
            Det tycks som om förståelsen för att tillgången på vapen som sådan
            är en viktig faktor bakom ett ökat vapenanvändande är bristfällig,
            för att använda en grov underdrift.
          </note>
          <note>
            Herr talman! Att minska antalet våldsbrott är onekligen en av
            statens absolut viktigaste uppgifter.
          </note>
          <note>
            Ingen ska behöva frukta för sitt liv. Låt mig än en gång understryka
            att detta är en statlig angelägenhet.
          </note>
          <note>
            Vi vill inte ha ett samhälle där människor beväpnar sig för att
            försvara sig. Vapen ska endast användas till jakt och sport. Därför
            får det inte finnas fler vapen i omlopp än de som krävs för att
            täcka dessa behov.
          </note>
          <note>
            Detta är den grundläggande principen i vår vapenpolitik, och
            kring detta borde det vara enkelt att samla sig.
          </note>
          <note>
            Med detta sagt, herr talman, vill jag än en gång yrka bifall
            till utskottet hemställan i betänkandet.
          </note>
          <note type="speaker">
            Anf. 91 INGEMAR VÄNERLÖV (kd) replik:
          </note>
          <note>
            Herr talman! Som jag tidigare kommenterade i mitt anförande är
            propositionens syfte med den skärpta vapenlagstiftningen att motverka
            att skjutvapen kommer till användning vid våldsbrott eller på
            annat sätt missbrukas. Det är bra. Men varför lägger ni inte ned
            mer kraft på att komma åt den illegala vapenhanteringen när ni
            framstår som medvetna om att det är där de verkliga problemen
            finns?
          </note>
          <note>
            Jag visade tidigare på detta genom några citat från propositionen.
            Det finns fler. På s. 28 i propositionen säger regeringen: "Antalet
            anträffade och beslagtagna skjutvapen som inte går att spåra till
            någon svensk vapeninnehavare ökar kraftigt, vilket starkt talar
            för att allt fler skjutvapen smugglas in i landet."
          </note>
          <note>
            När nu regeringen vet om problemen men inte agerar därefter är
            det svårt att tolka det på annat sätt än att regeringen bortser
            från de allvarliga konsekvenser som den illegala vapenhandeln
            medför.
          </note>
          <note>
            Jag vet att Göran Norlander ej kan svara för regeringen, men
            det vore intressant att få höra hur man på socialdemokratisk riksdagsnivå
            förklarar sin inställning till de nämnda problemen och förklarar
            varför man ej i betänkandet vill stöta på för att få kraftfulla
            åtgärder till stånd för att motverka dessa allvarliga problem,
            som man är medveten om.
          </note>
          <note type="speaker">
            Anf. 92 GÖRAN NORLANDER (s) replik:
          </note>
          <note>
            Herr talman! Hel klart är vi medvetna om att det här är ett problem,
            som dessutom är stort. Men det finns ingen anledning att ta med
            det i det här eftersom det i första hand syftar till andra saker
            än den proposition som vi nu behandlar. Den illegala vapenhandeln
            kommer att tas upp i andra sammanhang, bl.a.
          </note>
          <note>
            inom EU.
          </note>
          <note type="speaker">
            Anf. 93 INGEMAR VÄNERLÖV (kd) replik:
          </note>
          <note>
            Herr talman! Jag vill ställa ytterligare en fråga: Är
          </note>
          <note>
            Göran Norlander beredd att verka för att det ska satsas mer resurser
            på Polisen så att effektiv spårning av illegala vapen kan äga
            rum?
          </note>
          <note type="speaker">
            Anf. 94 GÖRAN NORLANDER (s) replik:
          </note>
          <note>
            Herr talman! Svaret är ja.
          </note>
          <note type="speaker">
            Anf. 95 MAUD EKENDAHL (m) replik:
          </note>
          <note>
            Herr talman! Göran Norlander sade att man inte följde utredarens
            förslag om att gå ned till tre vapen.
          </note>
          <note>
            Det förstår jag att ni inte kunde göra, för ni har en väldigt
            stor grupp jägare som är era egna väljare. Så ska ni försöka lura
            i era väljare att det blir oförändrat, att det blir sex vapen
            i alla fall. Sedan säger ni att det är fyra men man kan få sex
            vapen. Om man ändå kan få sex vapen är frågan varför vi inte kan
            ha det kvar som det har varit, oförändrat, så att man kan ha sex
            vapen? Jag tycker att det är väldigt märkligt hur ni diskuterar.
          </note>
          <note>
            Vad vinner ni på i praktiken med att göra den här minskningen?
            Kan Göran Norlander komma med konkreta förslag om vad man tror
            att man vinner framöver?
          </note>
          <note type="speaker">
            Anf. 96 GÖRAN NORLANDER (s) replik:
          </note>
          <note>
            Herr talman! Jag tackar Maud Ekendahl för hennes omtanke om mitt
            partis väljare.
          </note>
          <note>
            Sedan tycker jag att Maud Ekendahl uttryckte sig lite illa när
            hon sade att vi försöker "lura i" våra väljare. Här är det ingen
            som luras, utan det står klart och tydligt vad det här innebär.
            Det är också så att
          </note>
          <note>
            Vapenutredningen föreslog tre vapen. Men jag kan försäkra Maud
            Ekendahl att vi har haft, tillsammans med företrädare för Regeringskansliet,
            träffar med olika jägarorganisationer, och vi har lyssnat till
            dem.
          </note>
          <note>
            Det här är en kompromiss, och en kompromiss brukar naturligtvis
            utformas på olika sätt så att det här inte klart framgår att det
            blir sex vapen. Men möjligheten finns. Som Kia Andreasson sade
            tidigare vet vi att behovet är ungefär två till tre vapen hos
            de allra flesta jägarna.
          </note>
          <note type="speaker">
            Anf. 97 MAUD EKENDAHL (m) replik:
          </note>
          <note>
            Herr talman! Eftersom det är sista rundan skulle jag vilja ta
            upp något med Göran Norlander om prydnadsändamålen. Ni nonchalerar
            helt och hållet att det finns människor som samlar. Ni nonchalerar
            helt och hållet att det finns människor som ärver. Det går i arv
            olika skjutvapen. Då har ni mage till att säga att sådana skjutvapen
            inte får vara brukbara.
          </note>
          <note>
            Jag undrar vad Göran Norlander anser. Är det inte så att kulturarvet
            går förlorat, som vi moderater tycker, om man ska göra dem varaktigt
            obrukbara?
          </note>
          <note type="speaker">
            Anf. 98 GÖRAN NORLANDER (s) replik:
          </note>
          <note>
            Herr talman! Vi nonchalerar inte, utan i betänkandet står det
            mycket klart att huvudregeln är att man ska varaktigt förstöra.
            Om sedan vapnet har ett särskilt affektionsvärde eller av något
            annat skäl bedöms vara viktigt att förvara utan att förstöra,
            då ska det ges möjlighet till det, självklart. Det ska inte förstöras
            någonting.
          </note>
          <note type="speaker">
            Anf. 99 GUNNEL WALLIN (c) replik:
          </note>
          <note>
            Herr talman! Göran Norlander svarade just ja på frågan om han
            var beredd att satsa mer resurser på att spåra illegal införsel
            av vapen. Då undrar jag vilken prioritering Göran Norlander ska
            göra. Det finns
          </note>
          <note>
            750 000 personer med tillstånd. Om då en uppsökande rådgivande
            inspektionsverksamhet ska bedrivas av tillståndsmyndigheten, som
            är Polisen, var ska de resurserna tas ifrån och hur ska det prioriteras
            i det kärva polisläge som vi just nu befinner oss i i vårt land?
          </note>
          <note type="speaker">
            Anf. 100 GÖRAN NORLANDER (s) replik:
          </note>
          <note>
            Herr talman! Först främst är det inte jag som gör prioriteringar,
            utan jag förutsätter att det är regeringen som i sitt regleringsbrev
            och så småningom också
          </note>
          <note>
            Rikspolisstyrelsen som gör de slutgiltiga prioriteringarna vad
            man ska göra. Det som Gunnel Wallin här åsyftar framgår också
            klart, att enbart möjligheten att införa den här kontrollen har
            en preventiv effekt. Jag tror inte för ett ögonblick att när den
            här lagen träder i kraft börjar polisen springa hem i gårdarna
            och undersöka det här.
          </note>
          <note>
            När det gäller resurser till Polisen kommer inom en månad vårpropositionen
            att presenteras. Då får vi se hur mycket resurser det blir.
          </note>
          <note type="speaker">
            Anf. 101 GUNNEL WALLIN (c) replik:
          </note>
          <note>
            Herr talman! Jag är medveten om att det inte är en person som
            gör det, men eftersom det var Göran
          </note>
          <note>
            Norlander som framförde det här måste han också stå till svars
            för den situationen.
          </note>
          <note>
            Här talar man om att införa, inte om att genomföra. Det är väl
            viktigt att man är klar och tydlig. Har man satt in en åtgärd
            ska man naturligtvis genomföra det.
          </note>
          <note>
            Det behövs massor med resurser, det saknas massor med resurser
            till Polisen för en massa olika, som jag tycker viktigare, ändamål
            i vårt samhälle i dag.
          </note>
          <note>
            Jag vill inte göra den här prioriteringen och det här intrånget
            i privatlivet, utan jag tycker att det i stället ska bygga på
            förtroende och tillit.
          </note>
          <note type="speaker">
            Anf. 102 GÖRAN NORLANDER (s) replik:
          </note>
          <note>
            Herr talman! När det gäller det här med intrång i privatlivet
            måste det vara ganska klart för oss alla att syftet bakom detta
            är att vapnen ska förvaras på ett betryggande sätt. Därigenom
            förhindrar man att de stjäls och att de används i brottslig verksamhet.
            Det är syftet, och jag har uppfattat av anförandena från samtliga
            här tidigare att man i stort sett har ställt upp på detta. Det
            är målsättningen.
          </note>
          <note type="speaker">
            Anf. 103 ALICE ÅSTRÖM (v):
          </note>
          <note>
            Herr talman! Jag vill inleda debatten om den skärpta vapenlagstiftningen
            med att säga hur oerhört viktig jakten är i Sverige, också som
            kulturarv. Jag tycker att det är viktigt att betona detta, eftersom
            det hela tiden när man diskuterar vapenlagstiftningen och skärpningar
            i den framställs som att man antingen är positiv till jakt eller
            motståndare till den.
          </note>
          <note>
            Från Vänsterpartiets sida vill jag betona att vi ser det som
            oerhört positivt att vi i Sverige har en kultur där människor
            i hela vårt land har haft en möjlighet att delta i jakt där inte
            ekonomi har varit det vägledande och där inte äganderätten till
            mark har varit ledande. I Sverige är inte jakt, som i de flesta
            andra länder, något som är förbehållet enbart en rik klick.
          </note>
          <note>
            Det är viktigt att bevara detta.
          </note>
          <note>
            Men ett sådant resonemang får inte leda till att vi från statens
            sida säger: Eftersom vi är positiva till jakt så litar vi fullständigt
            på att ni sköter allting med vapnen. Ni kan ha hur många vapen
            som helst - vi har ingen kontroll över det.
          </note>
          <note>
            Jag tror heller inte att svenska folket vill ha det så, utan
            det är viktigt att vi hela tiden använder oss av lagstiftningen
            för att se till att ha kontroll över hur många vapen som finns,
            hur de förvaras och hur de används. Ska människor som är sjuka
            få behålla sina vapen eller inte? Om människor begår brott måste
            vi ha möjlighet att kunna ta tillbaka tillståndet för vapnen.
          </note>
          <note>
            Hela debatten har hamnat i en överdriven argumentation. Man sätter
            kampen mot de illegala vapnen mot att vi ska ha en kontroll över
            de legala vapnen.
          </note>
          <note>
            Detta är en motsättning som de facto inte existerar. Vi kommer
            från Vänsterpartiet och - det är jag övertygad om - även från
            regeringen att se till att polisen och tullen, också i de internationella
            sammanhangen, arbetar mot den illegala vapenhanteringen. Detta
            gör vi redan i dag. Det räcker inte, och vi kommer att behöva
            mer. Vi ser ju vad som kommer in i landet.
          </note>
          <note>
            Men att säga att bara för att vi ska göra detta så ska vi inte
            bry oss om de legala vapnen är att tala om en motsättning som
            definitivt inte existerar.
          </note>
          <note>
            Min och Vänsterpartiets målsättning är att inga vapen - inte
            något legalt vapen - ska hamna i orätta händer. Det är också vår
            uppgift som lagstiftare.
          </note>
          <note>
            För en person som blir drabbad av ett brott eller blir skjuten
            i ett familjedrama spelar det ingen roll om det är ett legalt
            eller illegalt vapen. Därför är det viktigt att vi hela tiden
            vidtar åtgärder för att ha så bra kontroll som möjligt, men att
            vi samtidigt också har respekt för de människor som har vapnen.
          </note>
          <note>
            Kristdemokraterna säger att vi i dag har börjat kunna se att
            stölderna av de legala vapnen minskar, och det är också de uppgifter
            som jag har fått. Det är en mycket positiv sak. Det är faktiskt
            också ett resultat av att vi har en vapenlagstiftning. Genom åren
            har vi krävt större säkerhet när det gäller vapen och bättre förvaring.
            Därför har stölderna minskat.
          </note>
          <note>
            Målsättningen måste givetvis vara att det i stort sett inte ska
            vara några stölder alls. Så länge vi fortfarande ser att stölder
            av vapen sker, och att förvaringen inte är tillräckligt bra, måste
            vi som politiker vidta åtgärder.
          </note>
          <note>
            Herr talman! Jag ska nu komma in på de konkreta frågor som tas
            upp.
          </note>
          <note>
            När det gäller vapengarderoben handlar det om en skärpning -
            visst. Men som tidigare har sagts från talarstolen vet vi att
            de flesta jägare har en vapengarderob på mellan två och tre vapen.
            Målsättningen måste vara att vi inte ska ha fler vapen ute i samhället
            än vad som används och vad det finns ett reellt behov av.
          </note>
          <note>
            Samtidigt talar också vi som står bakom betänkandet om de människor
            som har fullständigt legala skäl och behov av att använda sig
            av mer än fyra vapen. Det enda de behöver göra är följande. Om
            den sökande begär tillstånd för fem eller sex vapen räcker det
            i normala fall att han utöver sin jägarexamen -
          </note>
          <note>
            och jag läser ur betänkandet:
          </note>
          <note>
            "- - - på ett trovärdigt sätt kan motivera behovet med utgångspunkt
            från sina jaktvanor och sammansättningen av sin vapengarderob."
          </note>
          <note>
            Det är faktiskt inga höga krav som vi ställer! Jag har mött många
            jägare. Jag kommer själv från Småland, där jag har släkt och en
            tradition som jakten är en del av, och jag har fortfarande inte
            mött någon jägare som sagt: Om jag på något sätt måste kunna styrka
            att jag faktiskt har detta behov så skulle det vara en oerhörd
            kränkning, och det skulle försvåra för mig.
          </note>
          <note>
            Jag tycker att vi har skäl att ställa dessa krav.
          </note>
          <note>
            Sedan kommer vi in på nästa fråga, som handlar om de tidsbegränsade
            vapentillstånden för tävlingsskytte. Från moderat sida har man
            en reservation där man berör detta med att någon har fått licens
            för ett vapen därför att han eller hon är aktiv tävlingsskytt.
          </note>
          <note>
            Den enda anledningen till att man får licensen är att man är
            aktiv. Om personen sedan slutar med det existerar ju inte längre
            själva grunden för det tillstånd han eller hon har. I det läget
            kan jag och Vänsterpartiet inte förstå varför man inte ska säga:
            Nej, nu gäller inte tillståndet längre. Skulle personen vilja
            uppta tävlandet i framtiden får han eller hon söka tillstånd och
            köpa ett nytt vapen. När det handlar om så viktiga saker som vapen
            måste man kunna ställa kravet att det ska finnas ett reellt behov
            av dem och en anledning till att man har dem.
          </note>
          <note>
            Sedan kommer jag in på den fråga som också har varit uppe om
            skjutvapen för prydnadsändamål. Det har varit väldigt upprörda
            tongångar om den fruktansvärda kapitalförstöringen och om det
            ingrepp det innebär att man inte ska få ha dessa vapen. Men vi
            måste ju se till hur det ser ut i verkligheten i dag, med det
            stora antal vapen som finns ute med fullständigt legala skäl och
            där det finns ett behov. Skjutvapen med samlings-, prydnads- eller
            särskilt affektionsvärde utgör faktiskt hela 10-15 %. Det finns
            alltså mellan 200 000 och 350 000 vapen i Sverige som man faktiskt
            inte har behov av, utan som man bara har som prydnadsföremål.
            Vi i Vänsterpartiet tycker att det är rimligt att man gör någonting
            för att försöka begränsa dessa vapen.
          </note>
          <note>
            När det gäller kulturarvet finns det möjlighet att göra vapnen
            obrukbara. Jag kan förstå det känslomässiga argumentet: Jag fick
            ärva det av farfar och jag skulle hemskt gärna vilja ha det kvar!
            Jag kan mycket väl förstå dessa argument och känslan av att vilja
            ha vapnen. Men som politiker och beslutsfattare har jag ansvaret
            för hur det ser ut i Sverige när det gäller vapen och tillstånd
            för vapen och då måste jag säga:
          </note>
          <note>
            Nej, det är inte tillräckligt skäl för att få behålla vapnet
            i brukbart skick. Den åsikten står vi för i Vänsterpartiet.
          </note>
          <note>
            Jag förstår att det här kan var hårt och att det kan vara känslomässigt
            svårt för många människor som får göra vapnen obrukbara. Men mitt
            uppdrag är att vara brottsbekämpande, och samtidigt måste vi ha
            en lagstiftning som ger kontroll över vapnen. Då är inte detta
            ett tillräckligt skäl för att utvidga.
          </note>
          <note>
            Herr talman! Jag måste lyfta upp en del av de frågor som Miljöpartiet
            har tagit upp. Jag kan inte förstå resonemanget om att man inte
            vågar ta i saken och att det är jägarna och vapenlobbyn som hela
            tiden påverkar och gör att man tar ställning. Nej, Kia Andreasson,
            jag tror faktiskt att väldigt många människor är inblandade i
            detta. Man har kanske släkt och vänner som gör att man har detta
            nära inpå sig. Man vet hur det är och hur det fungerar. Man har
            stor respekt för och stor kunskap om jägarna.
          </note>
          <note>
            Kia Andreasson säger faktiskt emot sig själv i sitt inlägg. Först
            säger hon att vi måste minska vapengarderoben för att vi ska minska
            antalet vapen. Samtidigt säger Kia Andreasson att det är så få
            som har så många vapen. Därför gör det ingenting om vi tar väck
            det. Det här blir motsägelsefullt. Kia Andreasson säger att vi
            ska minska vapengarderoben ned till tre.
          </note>
          <note>
            En viktig anledning till att vi ska minska antalet är att man
            inte ska komma över så många vapen vid stölder. Samtidigt säger
            Kia Andreasson att det är väldigt få som har fler vapen än två
            tre. Jag kan inte riktigt se att man skulle uppnå den effekt på
            stölderna som Kia
          </note>
          <note>
            Andreasson säger.
          </note>
          <note>
            Herr talman! Jag ska avslutningsvis säga att det har varit en
            otrolig brevskörd i den här frågan. Det tror jag att alla i utskottet
            har stött på. Det har kommit mejl, telefonsamtal, brev och andra
            kontakter. I den mån jag har hunnit och haft möjligheter har jag
            försökt att besvara de här breven. Men jag hoppas också att den
            här debatten har kunnat ge en hel del svar på de frågor som vi
            har fått. Jag hoppas också att man kan se helheten i det här betänkandet.
            Med det yrkar jag bifall till hemställan i betänkandet.
          </note>
          <note type="speaker">
            Anf. 104 MAUD EKENDAHL (m) replik:
          </note>
          <note>
            Herr talman! När Alice Åström inledde sitt anförande stod hon
            i talarstolen och sade: Vi från statens sida osv.
          </note>
          <note>
            Jag inte vill vara någon som är från statens sida.
          </note>
          <note>
            Jag står här och är folkvald. Jag är inte lika med staten.
          </note>
          <note>
            Det är väl självklart att jägarna vill att vapnen ska vara kvar
            i deras hem i stället för att hamna i orätta händer.
          </note>
          <note>
            Jag kan inte låta bli att gå in på detta med skjutvapen med samlar-,
            prydnads- och affektionsvärde. Vi har sagt att det är en betydande
            kapitalförstöring.
          </note>
          <note>
            Spelar det ingen roll för Vänstern att det blir en stor kapitalförstöring?
            Ni bryr er kanske inte om det.
          </note>
          <note type="speaker">
            Anf. 105 ALICE ÅSTRÖM (v) replik:
          </note>
          <note>
            Herr talman! Det var kanske ett dåligt uttryck. Jag menade snarare
            från riksdagens sida. Förutom att vi är folkvalda och ska kunna
            se till jägarnas behov, har vi också en skyldighet att skydda
            samhället från att vapen ska komma på villovägar. Därför har också
            regering och riksdag ett gemensamt ansvar att väga in alla dessa
            aspekter och försöka hitta lösningar där man kan vinna fördelar
            från båda hållen. Jag anser att man har gjort det i det här betänkandet.
          </note>
          <note>
            När det gäller vapen för prydnadsändamål sade jag i mitt anförande
            att jag inser att det är en kapitalförstöring och att kan vara
            väldigt svårt för de människor som blir utsatta för det. Men jag
            måste ställa en motfråga till Maud Ekendahl. Tycker verkligen
            Moderaterna att det är helt okej att vi har ungefär
          </note>
          <note>
            200 000-350 000 vapen som det inte finns ett reellt behov av?
            Det finns inget användningsområde för dessa vapen som finns ute
            i samhället. Är det inte så att man bör bevilja detta med försiktighet
            och inte ha en så stor mängd vapen ute i samhället? Maud Ekendahl
            lutar kanske snarare åt det amerikanska systemet där det är en
            mänsklig rättighet att bära vapen och där ingen ska lägga sig
            i.
          </note>
          <note type="speaker">
            Anf. 106 MAUD EKENDAHL (m) replik:
          </note>
          <note>
            Herr talman! Det var väl ändå att ta i att säga att man skulle
            gå med vapen på stan. Egentligen skulle vi kanske behöva det,
            eftersom vi har så få poliser. Ni i Vänsterpartiet vill ju inte
            heller hjälpa till så att vi får tillräckligt med poliser i Sverige.
          </note>
          <note>
            Jag ska gå tillbaka till detta med skjutvapen och den betydande
            del av kulturarvet som går förlorad.
          </note>
          <note>
            Alice Åström säger att hon har viss förståelse för detta och
            att hon kan förstå dessa människor. Det säger Alice Åström bara
            i talarstolen. Hon har inte alls den förståelsen. Hon bryr sig
            inte om att man kan ha ärvt de här vapnen i generationer. Man
            vårdar dem så ömt, lika ömt som många kvinnor vårdar sina män
            och juveler. Jag tycker att det är väldigt viktigt att tänka på
            det. Jag tycker att det är sorgligt. Jag vill fråga än en gång:
            Bryr inte Vänsterpartiet sig om kulturarvet?
          </note>
          <note type="speaker">
            Anf. 107 ALICE ÅSTRÖM (v) replik:
          </note>
          <note>
            Herr talman! Efter den inledningen om hur man vårdar sina vapen
            och hur man ser på dem undrar jag om vi inte snarare behöver göra
            någonting för att ta hand om ytterligare vapen. Jag tyckte att
            det var att gå väl långt.
          </note>
          <note>
            Jag kan bara upprepa det jag har sagt. Sedan får
          </note>
          <note>
            Maud Ekendahl och Moderaterna tycka vad de vill.
          </note>
          <note>
            Jag har förståelse för de svårigheter som drabbar de enskilda
            människorna. Men jag gör en avvägningen här. Jag vill minska antalet
            vapen som det inte finns ett reellt behov av i Sverige för att
            kunna försvara de vapen som det finns ett behov av. Då tar jag
            faktiskt ställning för att man ska göra dessa vapen obrukbara.
          </note>
          <note>
            Det kommer att drabba dessa människor. Det står vi i
          </note>
          <note>
            Vänsterpartiet för.
          </note>
          <note type="speaker">
            Anf. 108 KIA ANDREASSON (mp) replik:
          </note>
          <note>
            Herr talman! När vi nu äntligen gör en ny lagstiftning när det
            gäller vapen, Alice Åström, skulle det väl vara konstigt om vi
            inte skulle vilja strama åt detta. Den lagstiftning vi har nu
            bygger på 1973 års lagstiftning.
          </note>
          <note>
            De övergripande målen är att få ned antalet vapen för framtiden
            och skärpa detta så att man verkligen ska ha giltiga skäl. Då
            passar det att begränsa i lagstiftning till ett mindre antal i
            vapengarderoben inför framtiden. Jag tycker inte att det är motsägelsefullt.
          </note>
          <note>
            De flesta i undersökningen har två tre vapen, men man vet ju
            inte vad som händer i framtiden. I högkonjunkturer finns det kanske
            mer pengar att handla vapen för. Om man är så förtjust i vapen
            som Maud
          </note>
          <note>
            Ekendahl ger uttryck för finns det stora risker för det.
          </note>
          <note>
            Därför är det väldigt bra att begränsa antalet.
          </note>
          <note type="speaker">
            Anf. 109 ALICE ÅSTRÖM (v) replik:
          </note>
          <note>
            Herr talman! Precis som jag sade i mitt anförande tycker vi att
            det är viktigt att man har kontroll över vapnen och att man försöker
            begränsa det till de vapen som det finns behov av. Men att så
            totalt begränsa möjligheterna för det legala behov som finns tycker
            vi i Vänsterpartiet är att gå för långt i en lagstiftning. Man
            ska gå så långt som det finns ett behov av.
          </note>
          <note>
            Man ska försöka väga samman de olika aspekterna och försöka få
            fram ett förslag. Att strama upp för en eventuell framtida explosion
            av antalet vapen i en högkonjunktur är ett synsätt som vi i Vänsterpartiet
            inte kan ställa upp på.
          </note>
          <note>
            Det är viktigt att man gör de här avvägningarna.
          </note>
          <note>
            Det är ett väl avvägt betänkande, där kontrollen över vapnen
            blir bättre och till viss del stramas upp. Samtidigt tillgodoses
            fortfarande i stort sett jägarnas legala behov av att ha en vapengarderob
            om upp till sex vapen. Vi tycker att det är en bra avvägning.
          </note>
          <note type="speaker">
            Anf. 110 KIA ANDREASSON (mp) replik:
          </note>
          <note>
            Herr talman! Jag tycker att Alice Åström nu säger emot sig själv.
            Det är just en begränsning till behovet som vi i Miljöpartiet
            anser oss ha gjort när vi ansluter oss till utredningens uppfattning
            att behovet uppgår till två till tre vapen. Den som gjorde den
            förra utredningen och som likaledes är jägare föreslog redan för
            tio år sedan en begränsning till två vapen. Behovet måste alltså
            ligga där, och vi tycker att det ska införas i lagstiftningen.
          </note>
          <note type="speaker">
            Anf. 111 ALICE ÅSTRÖM (v) replik:
          </note>
          <note>
            Herr talman! Det är det behov som den stora gruppen har, men
            de jägare som jagar mer har inte samma behov. Att över huvud taget
            inte bry sig om deras behov utan gå ett slags medelväg tycker
            vi inte skulle vara bra. Enligt betänkandet ska den som vill ha
            mer än fyra vapen tala om vilket behov man har och varför man
            har det, och då görs det en avvägning.
          </note>
          <note>
            På det sättet fungerar den här lagstiftningen.
          </note>
          <note type="speaker">
            Anf. 112 LARS BJÖRKMAN (m):
          </note>
          <note>
            Herr talman! Jakten har en lång historia. Den har bedrivits av
            människor alltsedan vi reste oss upp för att ta oss fram på två
            ben. Ändamålet med jakten var ursprungligen av två slag. Djur
            dödades därför att de utgjorde hot mot människan eller hennes
            egendom, och de fångades eller avlivades medhjälp av tillhyggen
            som ursprungligen var utomordentligt primitiva och vars användning
            ofta krävde stort mod i kampen mot en ofta både stor och farlig
            motståndare. Jakten var också under avsevärda tidsperioder en
            viktig del i kampen för att skaffa mat för överlevnad.
          </note>
          <note>
            Den moderna jakten bedrivs naturligtvis i andra syften och med
            bättre utrustning. Syftet är enligt min mening att vi som ansvarsfulla
            jägare ska hålla våra viltstammar vid en numerär som överensstämmer
            med vad naturen tål.
          </note>
          <note>
            Den rena bytesjakten har i allt väsentligt övergått från att
            vara en överlevnadsfråga till att vara en omtyckt och viktig rekreation
            för hundratusentals jägare över hela landet. Behovet av jakt som
            metod för att reglera våra viltstammars storlek ska inte underskattas,
            men en kombination av nytta och nöje är i detta sammanhang en
            realitet. Kvaliteten och precisionen på de moderna vapnen har
            avsevärt förbättrats samtidigt som kraven för innehav av vapen
            har skärpts.
          </note>
          <note>
            Regeringen vill i sin proposition En skärpt vapenlagstiftning
            i de delar som hanterar skjutvapen med sitt förslag till ny vapenlag
            få ett bättre grepp om hur många vapen som finns för jaktändamål
            och vill samtidigt starkt begränsa den framtida vapenlicensgivningen
            såväl för redan befintliga jägare som för nytillkommande. Samtidigt
            föreslås att förvaringen av vapen ska ske på ett ur säkerhetssynpunkt
            betryggande sätt.
          </note>
          <note>
            I motion Ju7 har Elizabeth Nyström och jag själv framfört vårt
            gillande av regeringens strävan att skärpa lagstiftningen beträffande
            såväl licensgivningsförfarandet som förvaringen av vapnen. Dock
            har vi i motionen framfört kritiska synpunkter på hur det är tänkt
            att regeringens ambitioner ska genomföras.
          </note>
          <note>
            Herr talman! För att en ansvarsfull jägare ska kunna fälla ett
            villebråd utan att vålla onödigt lidande krävs tillgång till ett
            modernt och effektivt vapen.
          </note>
          <note>
            Olika jaktformer kräver helt olika vapen, och det är av stor
            vikt att vid viss typ av jakt ha tillgång till rätt vapen. Regeringens
            ambition att sätta en administrativ gräns vid fyra vapen förefaller
            mig därför mera var ett utslag av byråkratisk klåfingrighet än
            av insikt om hur modern jakt verkligen bedrivs.
          </note>
          <note>
            Enligt min mening bör i samband med den granskning som sker vid
            ansökan om tillstånd för att inneha vapen - en granskning som
            utförs av polismyndigheten - den sökandes lämplighet att bruka
            och inneha vapen vara utslagsgivande för om tillstånd kan och
            ska ges. Självfallet ska vederbörande ansökare också kunna göra
            troligt att såväl det nya vapnet som eventuellt ytterligare vapen
            som innehas kan förvaras på ett betryggande sätt.
          </note>
          <note>
            Att, som majoriteten i utskottet förordar, sätta gränsen för
            innehav av vapen till generellt endast fyra och att först efter
            ingående prövning av behovet eventuellt medge ytterligare innehav
            av upp till sex vapen saknar, som jag redan har framhållit, all
            relevans. Enligt min mening ska den som anses uppfylla kravet
            att inneha vapen för jakt- eller sportskytteändamål och som på
            ett betryggande sätt kan förvara sina vapen också få äga och bruka
            det antal vapen vederbörande har för att kunna utöva sin jakt
            eller sitt sportskytte.
          </note>
          <note>
            Herr talman! I betänkandet behandlas förslaget om skjutvapen
            med samlings- eller prydnadsvärde eller särskilt affektionsvärde,
            och utskottet ställer sig delvis bakom de skäl till begränsningar
            som vi har anfört i motion Ju7. Det måste dock anses vara helt
            orimligt att vapen som erhållits som gåva eller genom arv eller
            eljest innehas endast på grund av intresse för dess bevarande
            för framtiden ska för alltid göras obrukbart och därmed i praktiken
            göras värdelöst också i ekonomiska termer.
          </note>
          <note>
            Ett fullföljande av regeringens ursprungliga förslag skulle innebära
            kapitalförstöring av stora mått, samtidigt som ett väsentligt
            kulturarv fullt medvetet raseras. Det finns därför anledning att
            ytterligare betona vad utskottet anför om möjligheten för undantag
            från denna regel och att med generositet och framsynthet tillämpa
            tillståndsgivning även i detta avseende.
          </note>
          <note>
            En alltför restriktiv tillämpning av det ursprungliga förslaget
            skulle enligt min mening innebära att det i framtiden inte kommer
            att finnas vapen från den tidsepok som vi just nu lever i att
            bevara till eftervärlden. Alla vapen som inte fyller kravet som
            godkänt jakt- eller tävlingsvapen måste ju i praktiken, enligt
            andemeningen i regeringens proposition och i utskottets betänkande,
            göras varaktigt obrukbara och därmed helt värdelösa.
          </note>
          <note>
            I likhet med ett antal remissinstanser anser jag att möjligheten
            till godtagbar förvaring även här bör vara avgörande för huruvida
            vapen utan egentligt bruksvärde i samlarsyfte ska få innehas,
            även om antalet i samlingen användbara vapen överstiger stipulerat
            antal avsedda för jaktändamål.
          </note>
          <note>
            I reservation nr 10 har moderaterna, centerpartisterna och folkpartisterna
            i utskottet utvecklat sin syn på denna fråga, och i den delen,
            herr talman, vill jag instämma med reservanterna.
          </note>
          <note type="speaker">
            Anf. 113 ESKIL ERLANDSSON (c):
          </note>
          <note>
            Herr talman! Jag börjar för att spara kammarens tid med att instämma
            i Gunnel Wallins anförande och yrkande. Jag vill också instämma
            i den första delen av
          </note>
          <note>
            Alice Åströms anförande, den del som handlade om jaktens kulturella
            betydelse för många människor i
          </note>
          <note>
            Sverige. Jag ska inte upprepa vad Alice Åström på den punkten
            sade, men jag tyckte att det var mycket bra framfört.
          </note>
          <note>
            Därutöver vill jag konstatera att det, som flera gånger har sagts,
            har gjorts en genomgripande översyn av vapenlagstiftningen i syfte
            att förhindra att skjutvapen kommer till användning vid våldsbrott
            eller på annat sätt missbrukas. Jag vill framhålla att det är
            något som vi i Centerpartiet välkomnar.
          </note>
          <note>
            I det föreliggande förslaget från regeringen, vilket till större
            delen också har blivit utskottsmajoritetens förslag, finns en
            del förslag till förändringar.
          </note>
          <note>
            Jag kan för min del konstatera att det behövs en del ytterligare
            justeringar och förändringar för att förslaget ska bli tillräckligt
            bra. Lagen ska enligt min mening vara våldsförebyggande samtidigt
            som den inte, och det vill jag verkligen understryka, komplicerar
            tillvaron för alltför många laglydiga och ansvarskännande människor
            i vårt land.
          </note>
          <note>
            Jag vill ta ett par exempel. Vid beviljande av tillstånd att
            inneha fler än fyra jaktvapen föreslår regeringen och utskottsmajoriteten
            att en mer ingående prövning av behovet än vad som sker i dag
            ska göras.
          </note>
          <note>
            Jag delar inte den uppfattningen och bedömningen.
          </note>
          <note>
            Jag vill som flera har gjort före mig betona att den svenska
            jakten i väldigt hög grad är varierande, vilket medför ett behov
            för jägaren att inneha vapen av olika slag.
          </note>
          <note>
            Av Rikspolisstyrelsens allmänna råd framgår i dag att behovet
            att jaktvapen anses omfatta totalt sex vapen. Tillstånd till fler
            än sex jaktvapen eller sjukvapen bör enligt de allmänna råden
            endast medges om det finns ett mycket kvalificerat behov. Det
            bör enligt min och Centerpartiets mening gälla framgent.
          </note>
          <note>
            Centerpartiet och jag anser att det är prövningen av det första
            vapnet som är speciellt viktig. En särskilt prövning av det femte
            och det sjätte vapnet synes för min del inte särskilt befogat.
            Den resurskrävande administration som den här prövningen kommer
            att föra med sig skulle på ett mer ändamålsenligt sätt kunna användas
            till andra saker i vårt samhälle.
          </note>
          <note>
            Jag tycker inte att det står i rimlig proportion till värdet
            av en sådan fördjupad prövning. Därför bör nuvarande regler bibehållas.
          </note>
          <note>
            Ytterligare en sak har tagits upp i flera anföranden som även
            jag vill poängtera. Jag och Centerpartiet är kritiska till förslaget
            att tillstånd till innehav av skjutvapen som prydnadsföremål eller
            av särskilt affektionsvärde får meddelas endast om vapnet görs
            varaktigt obrukbart. Detta förslag går för långt och innebär onödig
            kapitalförstöring.
          </note>
          <note>
            Funktionsdugliga vapen är enligt min mening inga prydnadsföremål.
            Det måste därmed vara själva förvaringen som avgör om vapnet ska
            göras varaktigt obrukbart eller inte. Om man har en tillfredsställande
            förvaring av vapnet bör tillstånd kunna meddelas även om det inte
            görs varaktigt obrukbart. Det går då att använda även i framtiden,
            och den kapitalförstöring som annars skulle bli följden av regeringens
            och utskottsmajoritetens förslag blir då inte verklighet.
          </note>
          <note>
            Herr talman! Jag vill sluta mitt anförande med att yrka bifall
            till reservation nr 10, som behandlar den sist avhandlade frågan.
          </note>
          <note>
            Ajournering
          </note>
          <note>
            Kammaren beslutade kl. 15.53 på förslag av förste vice talmannen
            att ajournera förhandlingarna till kl. 16.00 då voteringen skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            10 § Beslut om utskottsbetänkande som slutdebatterats vid dagens
            sammanträde
          </note>
          <note>
            AU5 Lönebildning och arbetsrätt
          </note>
          <note>
            Mom. 1 (statsmakternas ansvar för lönebildningen)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Mom. 2 (innebörden av en välfungerande lönebildning m.m.)
          </note>
          <note>
            1. utskottet
          </note>
          <note>
            2. res. 2 (m, kd, fp)
          </note>
          <note>
            Votering:
          </note>
          <note>
            172 för utskottet
          </note>
          <note>
            125 för res. 2
          </note>
          <note>
            12 avstod
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 27 v, 15 c, 16 mp
          </note>
          <note>
            För res. 2: 75 m, 37 kd, 13 fp
          </note>
          <note>
            Avstod: 1 s, 11 v
          </note>
          <note>
            Frånvarande: 16 s, 7 m, 5 v, 5 kd, 3 c, 4 fp
          </note>
          <note>
            Mom. 9 (blockad mot enmans- och familjeföretag)
          </note>
          <note>
            1. utskottet
          </note>
          <note>
            2. res. 7 (s, v)
          </note>
          <note>
            Votering:
          </note>
          <note>
            155 för utskottet
          </note>
          <note>
            153 för res. 7
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 1 s, 73 m, 37 kd, 15 c, 13 fp, 16 mp
          </note>
          <note>
            För res. 7: 115 s, 38 v
          </note>
          <note>
            Frånvarande: 15 s, 9 m, 5 v, 5 kd, 3 c, 4 fp
          </note>
          <note>
            Krister Örnfjäder (s) anmälde att han avsett att rösta nej men
            markerats ha röstat ja.
          </note>
          <note>
            Mom. 10 (stridsåtgärders proportionalitet)
          </note>
          <note>
            1. utskottet
          </note>
          <note>
            2. res. 9 (kd, c, fp)
          </note>
          <note>
            Votering:
          </note>
          <note>
            163 för utskottet
          </note>
          <note>
            65 för res. 9
          </note>
          <note>
            81 avstod
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 31 v, 16 mp
          </note>
          <note>
            För res. 9: 37 kd, 15 c, 13 fp
          </note>
          <note>
            Avstod: 74 m, 7 v
          </note>
          <note>
            Frånvarande: 15 s, 8 m, 5 v, 5 kd, 3 c, 4 fp
          </note>
          <note>
            Mom. 13 (statistikansvarig myndighet)
          </note>
          <note>
            1. utskottet
          </note>
          <note>
            2. res. 12 (c, m, kd, fp)
          </note>
          <note>
            Votering:
          </note>
          <note>
            160 för utskottet
          </note>
          <note>
            139 för res. 12
          </note>
          <note>
            10 avstod
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 28 v, 16 mp
          </note>
          <note>
            För res. 12: 74 m, 37 kd, 15 c, 13 fp
          </note>
          <note>
            Avstod: 10 v
          </note>
          <note>
            Frånvarande: 15 s, 8 m, 5 v, 5 kd, 3 c, 4 fp
          </note>
          <note>
            Mom. 23 (återanställningsrätt)
          </note>
          <note>
            1. utskottet
          </note>
          <note>
            2. res. 22 (v, mp)
          </note>
          <note>
            Votering:
          </note>
          <note>
            144 för utskottet
          </note>
          <note>
            55 för res. 22
          </note>
          <note>
            109 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 15 c, 13 fp
          </note>
          <note>
            För res. 22: 1 m, 38 v, 16 mp
          </note>
          <note>
            Avstod: 72 m, 37 kd
          </note>
          <note>
            Frånvarande: 15 s, 9 m, 5 v, 5 kd, 3 c, 4 fp
          </note>
          <note>
            Mom. 25 (skadestånd vid ogiltigförklaring av uppsägning)
          </note>
          <note>
            1. utskottet
          </note>
          <note>
            2. res. 24 (v)
          </note>
          <note>
            Votering:
          </note>
          <note>
            268 för utskottet
          </note>
          <note>
            38 för res. 24
          </note>
          <note>
            1 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 73 m, 37 kd, 15 c, 12 fp, 16 mp
          </note>
          <note>
            För res. 24: 38 v
          </note>
          <note>
            Avstod: 1 s
          </note>
          <note>
            Frånvarande: 15 s, 9 m, 5 v, 5 kd, 3 c, 5 fp
          </note>
          <note>
            Mom. 29 (semesterlön vid särskilt utbildningsbidrag)
          </note>
          <note>
            1. utskottet
          </note>
          <note>
            2. res. 26 (m, kd, c, fp)
          </note>
          <note>
            Votering:
          </note>
          <note>
            170 för utskottet
          </note>
          <note>
            139 för res. 26
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 38 v, 16 mp
          </note>
          <note>
            För res. 26: 74 m, 37 kd, 15 c, 13 fp
          </note>
          <note>
            Frånvarande: 15 s, 8 m, 5 v, 5 kd, 3 c, 4 fp
          </note>
          <note>
            Mom. 32 (föräldraledighetslagens skyddsregler)
          </note>
          <note>
            1. utskottet
          </note>
          <note>
            2. res. 29 (v, mp)
          </note>
          <note>
            Votering:
          </note>
          <note>
            254 för utskottet
          </note>
          <note>
            55 för res. 29
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 74 m, 36 kd, 15 c, 13 fp
          </note>
          <note>
            För res. 29: 38 v, 1 kd, 16 mp
          </note>
          <note>
            Frånvarande: 15 s, 8 m, 5 v, 5 kd, 3 c, 4 fp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            11 § (forts. från 9 §) Skärpt vapenlagstiftning
          </note>
          <note>
            (forts. JuU9)
          </note>
          <note type="speaker">
            Anf. 114 MICHAEL HAGBERG (s):
          </note>
          <note>
            Herr talman! Nu står vi här, vid vad som kan kallas vägs ände.
            Jag tycker inte att det är vägs ände, men vi står vid en hållplats.
            Det har varit väldigt spännande att följa debatten när det gäller
            vapenlagstiftning och om denna ska skärpas eller inte. Under ca
            10 år har vi diskuterat denna vapenlagstiftning, och mycket har
            faktiskt hänt på området som har varit positivt.
          </note>
          <note>
            De flesta som handhar vapen är ofta väldigt beroende av att saker
            och ting fungerar på ett bra sätt. Det är många säkerhetsaspekter.
            Det är många tekniska aspekter och annat som är viktigt när det
            gäller att handha vapen. Mycket har också hänt historiskt när
            det gäller skytterörelsen, jägarnas organisationer och folkrörelsearbetet.
          </note>
          <note>
            Vi har i dag fått höra mycket i kammaren som jag tycker är spännande.
            Jag vill först tillägga att jag ställer mig bakom det förslag
            som utskottet har lagt fram inför kammaren. Jag ställer mig också
            bakom de åsikter som Göran Norlander och Alice Åström har redovisat,
            som jag tycker är välbalanserade och som också ger en historisk
            tillbakablick över de traditioner som både jakten och skytterörelsen
            har.
          </note>
          <note>
            Skytteorganisationernas sätt att arbeta på landsbygden och i
            städerna har betytt mycket historiskt sett. Också jakten har betytt
            mycket för utvecklingen i vårt samhälle - både i glesbygden och
            i tätorterna.
          </note>
          <note>
            De traditionerna ska vi vara väldigt noga med att förvalta, och
            vi ska se till att vi tar ansvar.
          </note>
          <note>
            En av de viktigaste sakerna för dessa verksamheters utövande
            är faktiskt vapnet. Det är därför som jag tycker att det är bra
            att vi diskuterar en skärpt vapenlagstiftning. Vi är intresserade
            av att man skärper synen på att handha vapen. Det är viktigt.
            Det gäller både jägarna och skytteorganisationerna.
          </note>
          <note>
            Efter långt utredande har vi nått dit där vi är i dag.
          </note>
          <note>
            Vi ska komma överens om vilken storlek vapengarderoben ska ha.
            Det ska se ut ungefär som det gör nu, som jag ser det. Det finns
            skärpningar i skrivningarna om att man ska granska femte och sjätte
            vapnet lite extra. Jag vill anknyta till det Eskil Erlandsson
            sade om att det viktigaste faktiskt är granskningen av det första.
            Det gäller både sportskyttet och jakten.
          </note>
          <note>
            Man sätts i studiecirklar och utsätts för väldigt fin utbildning,
            och man deltar också i övningsskytte. När det gäller sportskytte
            finns det ganska hårda krav på att man ska träffa precis mitt
            i tavlan. När det gäller jakten är det oerhört mycket mer som
            man måste ta hänsyn till, eftersom jakten framdeles leder till
            att man ska avliva vilt.
          </note>
          <note>
            Därför tycker vi att en skärpt vapenlagstiftning är någonting
            som är bra. Det är bra för Sverige. Det är bra för de traditioner
            som har med skytterörelsen att göra. Det är bra för dem som äger
            vapnen.
          </note>
          <note>
            Jag tycker också att det är bra att vi nu här kommer att besluta
            om obligatoriskt vapenskåp för dessa vapen. Har man ett vapen
            är man också rädd om det.
          </note>
          <note>
            Då vill man förvara det på ett säkert sätt. Man är inte alls
            intresserad av att denna typ av vapen ska användas till brottslig
            verksamhet. Åtminstone jag gråter inombords varje gång jag läser
            i tidningarna att ett modifierat jaktvapen eller ett jaktvapen
            använts vid brottslig verksamhet. Det är inte bra. Därför är detta
            en skärpning av vapenlagstiftningen som jag ställer mig bakom.
          </note>
          <note>
            Nu vet jag också att departementet tycker - det har vi krävt
            när vi har diskuterat det i vår grupp - att vi ska se över de
            illegala vapnen ordentligt. Det är de som har varit med vid de
            värsta, hårdaste och otäckaste brotten i vårt land och i andra
            länder.
          </note>
          <note>
            Därför tycker jag att detta är som ett vägskäl, och jag ser fram
            emot att vägen går vidare. I den vidare världen ska vi diskutera
            automatvapnen, de illegala vapnen och lagstiftningen kring hur
            de militära vapnen ska förvaras. Jag vet att mycket händer, men
            mycket mer ska kunna hända.
          </note>
          <note>
            Jag ställer mig bakom utskottets förslag och tackar för ordet.
          </note>
          <note type="speaker">
            Anf. 115 MAUD EKENDAHL (m) replik:
          </note>
          <note>
            Herr talman! Michael Hagberg säger att han ställer sig bakom
            utskottet. Michael Hagberg är som bekant jaktklubbens ordförande
            i riksdagen. När man lyssnar på Michael Hagberg låter det som
            om det inte är så stor skillnad. Det är bara en liten skillnad.
            Det blir en liten granskning mellan femte och sjätte vapnet. Det
            har egentligen över huvud taget ingen betydelse i praktiken.
          </note>
          <note>
            Varför går då Michael Hagberg som ordförande i jaktklubben, som
            kunde påverka sin egen regering, med på denna smygminskning? Det
            blir en förändring, även om man säger att läget är oförändrat.
            Varför ska man då skriva en text på det sätt som man har gjort?
          </note>
          <note>
            Jag vill fråga Michael Hagberg samma sak som jag frågade Göran
            Norlander. Vad vinner man på detta förslag i praktiken? Vad är
            det för målsättning?
          </note>
          <note>
            Vad vill man nå med denna smygminskning?
          </note>
          <note type="speaker">
            Anf. 116 MICHAEL HAGBERG (s) replik:
          </note>
          <note>
            Herr talman! Det har glunkats i korridoren om den fjäder som
            jag tycker att det femte och sjätte vapnet är. Jag tycker att
            det är bra att man har en extra kontroll för varje vapen som man
            begär tillstånd för.
          </note>
          <note>
            När man köper sitt första vapen är det en grundläggande kontroll.
            Man utbildar sig. Man utsätts för skytteprov. Man måste motivera
            vapnet. Men det måste man även göra, Maud Ekendahl, med det andra,
            tredje, fjärde, femte och sjätte vapnet. I dag ställs det större
            krav vid det sjunde vapnet, väldigt stora krav. Jag har förstått
            att man inte kommer att ställa den typen av krav när det gäller
            det femte och sjätte vapnet. Men man måste motivera dem lite extra.
            Den skytt som är så aktiv - det är oftast en jaktskytt som vi
            talar om - att han behöver ha flera olika kalibrar för att kunna
            träna mer, eftersom det blir dyrt att skjuta med jaktammunition,
            klarar av att motivera det.
          </note>
          <note>
            Om Maud Ekendahl och hela den moderata gruppen vill skaffa fler
            vapen tror jag att de kommer att få sitt femte och möjligen även
            sitt sjätte vapen om de kan motivera det.
          </note>
          <note type="speaker">
            Anf. 117 MAUD EKENDAHL (m) replik:
          </note>
          <note>
            Herr talman! Jag har ändå inte fått något svar av
          </note>
          <note>
            Michael Hagberg om vad man vinner på det här.
          </note>
          <note>
            Det talas fortfarande om att man kan söka och att man får det
            här. Man står och lovar att det går så bra så. Men det är i alla
            fall en smygminskning som är på gång. Michael Hagberg är ju insatt
            i jakt och vet att det är otroligt många jägare som anser att
            sex vapen är det normala att ha i sin vapengarderob. Det handlar
            om dem som vill ha sex vapen och som vill använda olika typer
            av vapen. Därför undrar jag om det inte är för lite att gå ned
            till fyra.
          </note>
          <note type="speaker">
            Anf. 118 MICHAEL HAGBERG (s) replik:
          </note>
          <note>
            Herr talman! Det är ingen smygminskning. Det handlar om att man
            ska motivera det femte och sjätte vapnet extra. Det tycker vi
            är bra. Vi kommer att klara av det om vi behöver det femte och
            sjätte vapnet. Det är många som behöver det, men de allra flesta
            behöver det inte. De allra flesta har 2-3 vapen, och det är fullt
            tillräckligt. Jag kanske inte tycker det, eftersom det kan hända
            att man behöver ha lite finare kalibrar med billigare ammunition
            om man ska öva sig mer när det gäller skytte. Det är en personlig
            uppfattning.
          </note>
          <note>
            Det här är ingen smygsänkning - tvärtom. Det handlar om mer kontroll
            och mer motiveringar när det gäller hur och till vad man ska använda
            vapnet. Det är bra. Vi ska ha kontroll över våra vapen. Det tycker
            jag är positivt.
          </note>
          <note type="speaker">
            Anf. 119 ESKIL ERLANDSSON (c) replik:
          </note>
          <note>
            Herr talman! Jag tycker att den debatt som har varit tyder på
            att man höjer rösten när argumenten tryter. Jag tycker att det
            är det som Michael Hagberg håller på med nu.
          </note>
          <note>
            Först säger Michael Hagberg att han delar Göran
          </note>
          <note>
            Norlanders åsikter. I nästa mening säger han att det inte blir
            någon större skillnad för den som vill behålla sin vapengarderob
            eller utöka den till sex vapen. Men
          </note>
          <note>
            Göran Norlander sade ju att han beklagade att de borgerliga inte
            ville ställa upp på utskottsmajoritetens förslag till betänkande.
          </note>
          <note>
            För det första vill jag att Michael Hagberg reder ut det här.
          </note>
          <note>
            För det andra vill jag att han reder ut varför ni inte kunde
            acceptera den skrivning som är framförd i reservation 7 som gäller
            avlivning av t.ex. hemdjur och en legal användning av legala vapen
            för sådana ändamål.
          </note>
          <note>
            För det tredje skulle det vara intressant att höra
          </note>
          <note>
            Michael Hagbergs åsikt om reservation 10 om prydnadsvapen. Är
            det inte, som framförs i den reservationen, förvaringen av dessa
            vapen som är det väsentliga och inte om de görs obrukbara eller
            inte.
          </note>
          <note type="speaker">
            Anf. 120 MICHAEL HAGBERG (s) replik:
          </note>
          <note>
            Herr talman! Jag ska försöka använda högtalaren till det som
            den är avsedd för. När Eskil Erlandsson från Centerpartiet talade
            alldeles nyss lät det nästan som om han inte skulle behöva ha
            någon högtalare.
          </note>
          <note>
            Men jag tror i alla fall att jag ska använda den här i talarstolen.
          </note>
          <note>
            När det gäller prydnadsvapen kommer det här visst att vara möjligt.
            Några av de talare som står för majoritetens förslag sade att
            man inte behöver göra vapnet obrukbart om man förvarar det på
            ett lagligt, just och korrekt sätt. Annars vore det kapitalförstöring,
            som några också har kallat det för. Men det finns också ett antal
            vapen som man kanske vill ha framme, släktklenoder och annat.
            Då gäller det att de ska vara obrukbara.
          </note>
          <note>
            Hemdjuren nämndes också i debatten. Jag har suttit här på eftermiddagen
            och lyssnat. Man för ju också en diskussion om hur det ska gå
            till att avliva hemdjur. Man använder naturligtvis inte i första
            hand jaktvapen till sådant. Det handlar naturligtvis om stöd av
            veterinärer och annat. Men ibland behöver det användas jaktvapen
            för att man ska minska djurs lidande. Jag hoppas också att vi
            kommer att kunna föra fram en ordentlig diskussion om detta när
            det gäller djurskyddet. Det är möjligt att vi kommer att föra
            en sådan diskussion även i det utskott som Eskil
          </note>
          <note>
            Erlandsson sitter i. För att minska ett djurs lidande kan det
            hända att man på ett effektivt sätt kan använda ett jaktvapen
            till att avliva det här djuret.
          </note>
          <note>
            Skillnaden blir tydligt skriven, Eskil Erlandsson.
          </note>
          <note>
            Den har inte varit tydligt skriven tidigare. Varje vapen ska
            motiveras. Det är bara att titta på en licensansökningsblankett.
            Där står det vad man ska använda vapnet till, hur det ska förvaras
            osv. Man ska motivera det femte och sjätte vapnet lite extra.
            Jag har ingenting emot det. Jag är övertygad om att vi kommer
            att klara av det. Att man är tvungen att ta till ett motiv kanske
            kommer att göra att någon beslutar sig för att vänta lite med
            att skaffa det femte vapnet. Jag kanske måste skaffa mig ett bättre
            motiv, aktivera mig mer i skytteklubben eller något annat.
          </note>
          <note>
            Det, Eskil Erlandsson, var svar från mig på de här tre frågorna.
          </note>
          <note type="speaker">
            Anf. 121 ESKIL ERLANDSSON (c) replik:
          </note>
          <note>
            Herr talman! Som har framgått av mitt anförande delar jag inte
            Michael Hagbergs uppfattningar i de här avseendena.
          </note>
          <note>
            När det gäller vapen fem och sex anser jag att samhällets resurser
            kan användas på ett bättre sätt än till att man gör särskilda
            kontroller utöver dem som, självklart, normalt sker vid införskaffande
            av dessa vapen.
          </note>
          <note>
            När det gäller avlivning av hemdjur tycker jag fortfarande att
            det hade varit motiverat att i det här betänkandet klart ange
            hur det är. Det är ett lämpligt tillfälle. Vi behandlar frågan.
            Det är motionerat i ärendet, och jag ser det snarast som opportunt
            att man inte från utskottsmajoritetens sida på ett seriöst sätt
            behandlar de motioner som har inkommit och som är väl grundade
            och sakligt motiverade.
          </note>
          <note>
            När det gäller prydnadsvapen måste jag återkomma till min fråga.
            Jag ser i likhet med när det gäller vapen fem och sex en betydande
            skillnad mellan
          </note>
          <note>
            Göran Norlander och Michael Hagberg. Michael
          </note>
          <note>
            Hagberg säger ungefär det som vi har uttryckt i reservationen,
            nämligen att det är förvaringen som är det viktiga. Men så står
            det ju inte, Michael Hagberg, i betänkandet. I betänkandet står
            det att dessa prydnadsvapen ska göras obrukbara för all framtid.
          </note>
          <note type="speaker">
            Anf. 122 MICHAEL HAGBERG (s) replik:
          </note>
          <note>
            Herr talman! Först gäller det hemdjuren. Jag tror att det finns
            anledning att fundera över om det är den allra viktigaste frågan
            när det gäller skärpt vapenlagstiftning. Men det är möjligt att
            det kan vara så för några. Några har ju också reserverat sig och
            motionerat i ärendet. Men jag tycker nog att den frågan mer hör
            hemma i de sammanhang då vi diskuterar djurskydd och det bästa
            sättet att ta till vara skyddet kring våra djur. Det gäller även
            hemdjur, katter och hundar som man har på gårdsplanen. Jag skulle
            kunna tänka mig att vi tar med det i en diskussion när vi ska
            behandla djurskyddspropositionen, som vad jag kan förstå kommer
            till miljö- och jordbruksutskottet i en framtid.
          </note>
          <note>
            Fråga två gäller förvaring av prydnadsvapen. Det kan vara ett
            fullt brukbart jaktvapen. I det fallet handlar det om att man
            ska motivera att man vill spara det här vapnet. Den frågan tog
            vi faktiskt också upp med utredaren för att få den saken belyst.
            Låt oss säga att det handlar om, förhoppningsvis, en tjej som
            är 16 år. Hennes farfar avlider. Hon är intresserad av jakt och
            har redan gått en jaktcirkel. Det blir en älgstudsare över. Om
            två år får hon möjlighet att köpa den. Det är ett motiv till att
            man inte behöver förstöra den här älgstudsaren. Man motiverar
            det med att den förvaras i vapenskåp och att den är tillägnad
            den här tösen, som ska jaga älg om två år. Den kommer då att få
            stå där i två år. Efter de två åren kommer hon att ha möjlighet
            att söka licens för det här vapnet.
          </note>
          <note type="speaker">
            Anf. 123 OLLE LINDSTRÖM (m):
          </note>
          <note>
            Herr talman! Jag ställer mig bakom både Maud
          </note>
          <note>
            Ekendahls och Lars Björkmans inlägg härifrån talarstolen. Jag
            kommer därför bara helt kort att beröra den utökade kontrollen
            av förvaringsbestämmelserna, som handläggs under mom. 14.
          </note>
          <note>
            I min motion JU11 har jag redogjort för min och många jägares
            och skyttars uppfattning om det intrång och den integritetskränkning
            som förslaget i betänkandet innebär. I regeringens proposition
            sägs att flertalet av remissinstanserna har tillstyrkt den utökade
            kontrollen. Efter att ha läst remissvaren anser jag att det visserligen
            är en tolkning som kan göras, men jag har en annan uppfattning
            i frågan. Kammarrätten i Sundsvall, som måste betraktas som en
            av de tyngsta remissinstanserna, avstyrker förslaget av det skälet
            att ändamålet med åtgärden inte motiverar ett så långtgående intrång.
          </note>
          <note>
            Jägare och andra vapeninnehavare kan knappast förstå logiken
            i det här förslaget. Ska man ge polisen mer i uppdrag? Polisen,
            som inte har nog stora resurser för sin ordinarie verksamhet och
            ej heller för att klara den illegala vapenhandeln, ska nu in i
            hus och hem hos ansvarsfulla och hedervärda medborgare för att
            kontrollera om garderoben finns, om den är låst och var nyckeln
            är gömd.
          </note>
          <note>
            Man går också vid sidan om den rättstradition som vi har i Sverige.
            I andra sammanhang krävs skälig misstanke om brott för att likvärdigt
            intrång ska kunna tillåtas. När det gäller kontrollen av vapenförvaring
            är utskottet tydligen berett att helt nonchalera integritetsskyddet.
            Enligt min uppfattning är detta inte acceptabelt.
          </note>
          <note>
            Om man över huvud taget behöver ha en kontroll måste det väl
            vara tillräckligt, vilket också har anförts av andra, att man
            kan visa upp ett kvitto eller att man har monterat in ett sådant
            här skåp. Man behöver inte ha så här långtgående intrång och dessutom
            ge polisen ännu mer uppgifter som också tar mycket tid i anspråk.
          </note>
          <note>
            Jag ställer mig givetvis bakom de moderata reservationerna. Eftersom
            min motion sammanfaller med
          </note>
          <note>
            Centerns reservation nr 12 yrkar jag dock bifall också till den.
          </note>
          <note type="speaker">
            Anf. 124 ALICE ÅSTRÖM (v) replik:
          </note>
          <note>
            Herr talman! Jag tyckte att jag behövde gå upp och på något sätt
            bemöta detta med det oerhörda intrång som det sägs vara att polisen
            ska få möjlighet att kontrollera det här.
          </note>
          <note>
            Hela lagstiftningen, också den skärpning vi nu gör beträffande
            hur man förvarar vapen, bygger på den säkra förvaringen. Jag tror
            inte att jag är den enda i den här kammaren som vet att det har
            funnits, och finns fortfarande på många håll, brister i hur man
            förvarar vapnen. Det finns exempel där man har gamla och dåliga
            traditioner.
          </note>
          <note>
            När vi nu skärper lagstiftningen är det ganska viktigt att också
            kunna se hur man följer den lagstiftning som finns. När det nu
            gäller det här fallet är det ändå ganska rimligt att man får en
            möjlighet att kontrollera detta.
          </note>
          <note>
            Jag håller också med om att detta kan vara en kränkning när det
            gäller den personliga integriteten.
          </note>
          <note>
            Därför är det inga straffsanktioner. Polisen måste ta kontakt
            i förväg, meddela i god tid att man kommer och komma överens om
            när man ska få komma och titta. Man får absolut inte titta någon
            annanstans än i just exakt det här utrymmet.
          </note>
          <note>
            Här har man ju gjort de här avvägningarna. Det är inte så som
            det kan låta i argumentationen: att polisen kommer att rusa in
            i jägarnas hem för att kontrollera vapnen ungefär som vid en husrannsakan.
            Att göra sådana jämförelser är faktiskt att gå ganska långt.
          </note>
          <note>
            Både tillsynsmyndigheterna och polisen säger detta: Man känner
            att det finns ett behov av att kunna kontrollera. Det här är ett
            sätt att göra avvägningar.
          </note>
          <note>
            Och jag tror inte att den som förvarar sina vapen på ett riktigt
            sätt egentligen har någonting emot att komma överens med polisen
            om att polisen tittar på detta.
          </note>
          <note type="speaker">
            Anf. 125 OLLE LINDSTRÖM (m) replik:
          </note>
          <note>
            Herr talman! Det är klart att man kan ha olika uppfattningar
            om det här. Men jag kan säga att jag har fått väldigt mycket brev,
            mejl och telefonsamtal om det här. Jag känner också till detta
            eftersom jag umgås med många, både jägare och skyttar, som menar
            att det här är ett alldeles för stort intrång. När också kammarrätten
            har sagt att man avstyrker det här förslaget tycker jag att utskottet
            borde ha tagit till sig det.
          </note>
          <note>
            Även om man kan påstå att det blir en lite mjukare form av kontroll
            är det faktiskt en integritetskränkning. Jag menar att de som
            nu är jägare och skyttar säkert har en så ansvarsfull uppfattning
            om vad innehavet av vapen innebär att de också ser till att detta
            fungerar. Och om man nu verkligen vill veta att det finns vapenskåp
            i varje hem går det att lösa utan att man för den skull måste
            ta det den polisiära vägen.
          </note>
          <note type="speaker">
            Anf. 126 ALICE ÅSTRÖM (v) replik:
          </note>
          <note>
            Herr talman! Jag börjar med det sista: att detta i så fall skulle
            göras av någon annan än den polisiära myndigheten. Nu är det ändå
            polisen som har ansvaret för tillståndsgivningen och för den här
            biten, så det är nog ganska rimligt att det också är polisen som
            ska ha en möjlighet att utföra kontroll.
          </note>
          <note>
            Jag har också varit ute och diskuterat detta med jägare osv.
            Vad jag då har mött är att man från början haft uppfattningen
            att polisen skulle ha fullständig möjlighet att komma och kontrollera
            när man ville osv. När vi då har diskuterat vad förslaget egentligen
            innebär har jag inte upplevt att motståndet har varit stort hos
            jägarna, då man vet att man själv förvarar vapnet på rätt sätt.
          </note>
          <note>
            Men jag ska också säga detta, herr talman: Skulle det visa sig,
            när detta har verkat en tid, att man absolut inte upptäcker några
            fel någonstans, att allting fungerar helt perfekt och att detta
            har upplevts som oerhört kränkande får man väl lyfta upp frågan
            igen.
          </note>
          <note>
            Men jag är helt övertygad om att det här kommer att fungera,
            både med avseende på skyddet för den personliga integriteten och
            också med avseende på samhällets möjlighet att faktiskt kunna
            kontrollera att de lagar om förvaring som vi stiftar också följs.
          </note>
          <note type="speaker">
            Anf. 127 OLLE LINDSTRÖM (m) replik:
          </note>
          <note>
            Herr talman! Jag tror också att det kommer att fungera. Vi är
            ju vana i Sverige att följa de lagar som stipuleras. Visst är
            det klart att vi måste följa detta, och det kommer säkerligen
            också att fungera.
          </note>
          <note>
            Men min fundering är ändå: Varför ska vi gå ifrån den rättstradition
            vi har i Sverige? Vad är det som säger att det just här måste
            vara ett avsteg från det vanliga, att det ska finnas skälig misstanke?
            Jag finner inte att det finns något som talar för att just den
            här delen skulle vara så speciell att man måste göra den här integritetskränkningen.
            Det är ju det som är frågan: Ska vi ändra i alla andra sammanhang
            också när det är fråga om den ena eller andra funderingen om vad
            människor kan ha hemma? Ska vi då gå ifrån detta med skälig misstanke?
            Är det här bara början?
          </note>
          <note>
            Jag menar att vi här har tagit ett steg i utskottsbetänkandet
            som lett alldeles för långt, och det är därför jag har reagerat.
            Det är också oerhört många som har reagerat till mig i just den
            här delen.
          </note>
          <note>
            I övrigt finns det också mycket att säga om detta.
          </note>
          <note>
            Visst är det nödvändigt med en skärpt vapenlagstiftning, men
            det finns delar i den som är oacceptabla, bl.a. detta.
          </note>
          <note type="speaker">
            Anf. 128 THOMAS JULIN (mp):
          </note>
          <note>
            Herr talman! Som vapenägare måste jag hålla med om mycket av
            det som har sagts här i kammaren. Just det vapen som man har jagat
            med eller haft som tävlingsvapen känner man mycket starkt för.
            Som någon beskrev vårdar man det här vapnet mycket ömt. Det är
            svårt att göra sig av med vapnet och nästan otänkbart att förstöra
            det och göra det obrukbart.
          </note>
          <note>
            Ändå tycker jag, som länge har varit vapenägare och tävlingsskytt,
            att det är fel att man ska ha en vapenlicens som räcker hur länge
            som helst. Jag känner inte starkt för att göra mig av med mina
            vapen eller förstöra dem. Men det är faktiskt 25 år sedan jag
            tävlingssköt. Jag tycker faktiskt att det är fel att jag ska ha
            de här vapnen kvar, att jag ska ha en vapenlicens som inte omprövas.
            Därför ställer jag mig helt bakom reservation 5 om att det ska
            vara tidsbegränsade vapentillstånd. Jag tycker att det är riktigt.
          </note>
          <note>
            Det finns också många människor som under sin livstid drabbas
            av svår sjukdom, kanske psykisk sjukdom. Jag känner även till
            människor som har råkat i den besvärliga situationen som har vapen
            hemma. Det tycker jag inte är något drömläge. Jag tycker att det
            är helt riktigt att man ska ompröva vapenlicenser. De ska vara
            tidsbegränsade.
          </note>
          <note>
            Tack för ordet!
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 mars.)
          </note>
          <note>
            12 § Effektivisering av förfarandet i allmän domstol
          </note>
          <note>
            Föredrogs justitieutskottets betänkande 1999/2000:JuU10
          </note>
          <note>
            Effektivisering av förfarandet i allmän domstol (prop.
          </note>
          <note>
            1999/2000:26).
          </note>
          <note type="speaker">
            Anf. 129 MAUD EKENDAHL (m):
          </note>
          <note>
            Herr talman! Justitieutskottets betänkande JuU10
          </note>
          <note>
            behandlar något som kallas för effektivisering av förfarandet
            i allmän domstol. Det är endast vi moderater som har lämnat en
            reservation i det här ärendet, därför ber jag redan nu, herr talman,
            att få yrka bifall till denna reservation under mom. 2, rättegångsutredning.
          </note>
          <note>
            Rättegångsbalken som reglerar rättegången i allmän domstol trädde
            i kraft för 52 år sedan. Balken har förändrats med jämna mellanrum.
            I den nu framlagda propositionen och i detta betänkande framförs
            olika ytterligare reformer.
          </note>
          <note>
            Många av förslagen kommer ursprungligen från enskilda domare
            och domstolar, och det är glädjande att regeringen har lyssnat
            på de synpunkterna.
          </note>
          <note>
            Däremot, herr talman, känner sig inte majoriteten i utskottet
            beredd att tillstyrka vårt förslag om ett tilläggsyrkande till
            detta betänkande. Vi moderater anser att pågående utredares uppdrag
            är alldeles för begränsat. Vi anser, som jag sade, att det borde
            få ett tilläggsdirektiv där övervägande vad gäller en ny processordning
            skulle omfatta både allmänna domstolar och förvaltningsdomstolar.
          </note>
          <note>
            Vidare anser vi att man borde göra en samlad genomlysning av
            principerna om muntlighet, omedelbarhet och koncentration. Vi
            vill även att pågående utredning tittar närmare på de domstolsliknande
            nämndernas ställning i EG-rättsligt hänseende.
          </note>
          <note>
            Till sist, herr talman, känner vi moderater oss inte övertygade
            om att pågående utrednings- och beredningsarbete tillräckligt
            uppmärksammar de processuella problemen kring ett effektivt skydd
            för målsägande och vittnen.
          </note>
          <note>
            Anf. 130 ANN-MARIE FAGER-
          </note>
          <note type="speaker">
            STRÖM (s):
          </note>
          <note>
            Herr talman! I det betänkande vi nu har att ta ställning till,
            Effektivisering av förfarandet i allmän domstol, finns en rad
            åtgärder som, vilket framgår av namnet, ska göra det möjligt för
            parterna och för de allmänna domstolarna att effektivisera och
            förenkla domstolsförfarandet, framför allt vad gäller handläggningen
            i tingsrätterna.
          </note>
          <note>
            Jag anser att det är ett bra förslag vi har att ta ställning
            till. Det är bra att ett positivt beslut här i dag kommer att
            ge domstolarna ökat utrymme att själva bestämma bl.a. i vilka
            former beslut ska fattas. Förslaget syftar till att renodla domstolarnas
            och domarnas verksamhet.
          </note>
          <note>
            Vad beträffar renodling innebär förslaget följande:
          </note>
          <note>
            - Ansvaret för obligatorisk avräkning av tid för frihetsberövande
            flyttas från domstol till kriminalvården i fråga om fängelsepåföljden
            och till
          </note>
          <note>
            Statens institutionsstyrelse i fråga om påföljden sluten ungdomsvård.
          </note>
          <note>
            - Åklagare ges rätt att häva beslut om reseförbud innan åtal
            har väckts på samma sätt som gäller för beslut om hävande av häktning.
          </note>
          <note>
            - Beslut om ersättning av allmänna medel till förhörspersoner
            och tolkar ska kunna fattas utanför rättssalen av en domstolssekreterare
            eller tingsnotarie.
          </note>
          <note>
            För att åstadkomma en ökad flexibilitet gäller följande:
          </note>
          <note>
            Reglerna om avbrott och uppskov i huvudförhandling sammanförs
            till ett institut samtidigt som bestämmelserna utformas så att
            det ges bättre möjligheter att anpassa rättegången till förhållandena
            i det enskilda målet. Möjligheter att låta en huvudförhandling
            fortsätta efter uppehåll ökas. Förbudet mot att i tvistemål låta
            en huvudförhandling fortsätta efter uppehåll när denna hålls i
            förenklad form upphävs.
          </note>
          <note>
            Bestämmelserna i rättegångsbalken om att fler mål inte utan synnerliga
            skäl får sättas ut till huvudförhandling samma dag än som kan
            beräknas bli slutförda under sex timmar upphävs.
          </note>
          <note>
            Reglerna om protokollföring i mål och ärenden i domstol förenklas.
          </note>
          <note>
            Vissa bestämmelser flyttas från rättegångsbalken till ärendeförordningen.
          </note>
          <note>
            Tingsrätterna ges möjlighet att avgöra mål som bara rör förverkande
            av egendom utan att hålla huvudförhandling.
          </note>
          <note>
            En mängd förslag innebär en snabbare och effektivare handläggning,
            varav jag nämner några exempel.
          </note>
          <note>
            Tingsrätterna ska i dispositiva tvistemål kunna meddela parterna
            att förberedelsen ska anses vara avslutad vid en viss senare tidpunkt.
            Efter denna tidpunkt ska en part få åberopa en ny omständighet
            eller ett nytt bevis endast om parten gör sannolikt att han eller
            hon har haft en giltig ursäkt att inte göra det tidigare eller
            om ett tillåtande av åberopandet inte innebär att målets prövning
            fördröjs i någon väsentlig mån.
          </note>
          <note>
            De s.k. jourdomstolarnas behörighet enligt 19 kap.
          </note>
          <note>
            12 § i rättegångsbalken utvidgas till att omfatta all befattning
            med förundersökning och användande av tvångsmedel och alltså inte
            bara frågan om häktning.
          </note>
          <note>
            Övriga förslag står att läsa i betänkandet.
          </note>
          <note>
            Några tekniska lagändringar föreslås dessutom till följd av att
            de allmänna advokatbyråerna har avvecklats. Lagändringarna föreslås
            träda i kraft den
          </note>
          <note>
            1 juli 2000. De ändringar som rör avräkning av tid för frihetsberövande
            föreslås dock träda i kraft den
          </note>
          <note>
            1 oktober 2000.
          </note>
          <note>
            Herr talman! Det föreligger endast en reservation i ärendet.
            Maud Ekendahl har framfört sin och moderaternas syn på förslaget.
            Såvitt jag förstår delar moderaterna utskottets uppfattning om
            att förslaget är bra. Moderaterna har dock en skeptisk syn på
            den utredning som föreligger och det arbete som gjorts i departementet.
            Utskottet hänvisar till de yrkanden som moderaterna har gjort
            i sin motion i detta ärende.
          </note>
          <note>
            Herr talman! Socialdemokraternas och utskottets uppfattning är
            att de önskemål som Maud Ekendahl efterlyser är tillgodosedda.
            En utredning pågår som sagt på departementet, och direktiven tar
            fasta på de stycken där Moderata samlingspartiet framfört sina
            invändningar.
          </note>
          <note>
            Avslutningsvis, herr talman, yrkar jag bifall till hemställan
            i justitieutskottets betänkande nr 10 och avslag på den reservation
            som föreligger.
          </note>
          <note type="speaker">
            Anf. 131 GUNNEL WALLIN (c):
          </note>
          <note>
            Herr talman! Först och främst vill jag säga att jag inte har
            någon reservation i detta ärende. I dag debatterar vi alltså justitieutskottets
            betänkande om effektivisering av förfarandet i allmän domstol.
          </note>
          <note>
            För Centerpartiet är medborgarnas trygghet en prioriterad fråga,
            och domstolarna och deras verksamhet är en del av denna trygghet.
            Jag har flera gånger tidigare i kammaren deklarerat Centerpartiets
            vilja och beredskap att ta ansvar för att reformera och modernisera
            domstolsväsendet. Det är nödvändigt att ompröva och vid behov
            förändra arbetsformer, organisation och regler - och det är ett
            ännu oavslutat arbete. Det gäller inte minst domarutbildningen.
            Det är få som söker till domarbanan i dag. Det är en sak att ta
            tag i.
          </note>
          <note>
            Centerpartiet är övertygat om att det finns utrymme att genomföra
            effektiviserande åtgärder utan att dessa per automatik behöver
            innebära avkall på rättssäkerheten. Exempel på sådana förslag
            till åtgärder ser vi i den föreliggande propositionen och i betänkandet.
          </note>
          <note>
            Samtidigt som resursförstärkningarna måste komma domstolsväsendet
            till del för att inte kvaliteten i verksamheten ska äventyras,
            är det viktigt att arbetet med den nu påbörjade reformeringen
            och moderniseringen av domstolsväsendet inte avstannar.
          </note>
          <note>
            Varför är det då så angeläget att modernisera domstolsväsendets
            arbetsformer? Jo, kraven på kompetenshöjning och specialisering
            gör sig gällande med full kraft i dagens svenska samhälle. Kraven
            till följd av den ökade internationaliseringen och globaliseringen
            har också blivit allt högre. Det som är gemensamt för alla dessa
            krav är att de skär tvärs genom hela samhället, tvärs genom alla
            sektorer i samhället och därmed naturligtvis även rättsväsendet.
            För att kunna hänga med och möta den nya tidens förutsättningar,
            behov och krav behöver därför rättsväsendet -
          </note>
          <note>
            liksom alla andra delar av vårt samhälle - rusta sig.
          </note>
          <note>
            Detta gäller inte minst den dömande verksamheten inom rättsväsendet.
          </note>
          <note>
            Jag brukar för att markera domstolsväsendets speciella betydelse
            säga att domstolsväsendet är demokratins ryggrad. Domstolarna
            är tillsammans med andra aktörer inom rättsväsendet de som ytterst
            ansvarar för att demokratin upprätthålls och försvaras när de
            demokratiska värdena sätts på spel.
          </note>
          <note>
            Centerpartiet har inte väckt motioner med anledning av propositionen,
            men vi välkomnar propositionen och de åtgärder som regeringen
            föreslår. Vi gör det därför att vi ser åtgärderna som en del i
            arbetet med att uppnå en snabbare och effektivare process utan
            att för den skull göra avkall på rättssäkerheten.
          </note>
          <note>
            Herr talman! Därför välkomnar vi fler initiativ från regeringen
            och fler domstolsfrågor på riksdagens bord. De är viktiga demokratifrågor.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 mars.)
          </note>
          <note>
            13 § Vissa narkotikafrågor m.m.
          </note>
          <note>
            Föredrogs socialutskottets betänkande 1999/2000:SoU10
          </note>
          <note>
            Vissa narkotikafrågor m.m.
          </note>
          <note>
            Anf. 132 HANS HJORTZBERG-
          </note>
          <note type="speaker">
            NORDLUND (m):
          </note>
          <note>
            Herr talman! Narkotikafrågan kommer upp i vår kammare med korta
            intervaller. I dag är det en rad frågor som ligger kvar från allmänna
            motionstiden som ska behandlas. Tolv yrkanden ligger bakom betänkandet.
          </note>
          <note>
            Riksdagen har de senaste två åren givit regeringen till känna
            vad ett enigt socialutskott har anfört om narkotikapolitikens
            mål och inriktning samt om Sveriges insatser på internationell
            nivå. Denna inställning vidhåller utskottet. Sverige anser att
            FN:s narkotikakonventioner utgör en stabil grund för det internationella
            samarbetet.
          </note>
          <note>
            I början av 60-talet genomled Sverige en period med ökande narkotikamissbruk,
            framför allt var det en våg av amfetaminmissbruk som gick över
            landet.
          </note>
          <note>
            Detta åtföljdes av ett kraftigt agerande för narkotikaliberalism
            från politikers men också från myndigheters sida. En kraftig ökning
            av narkotikabruket, men också vad man kan kalla för en urspårning
            av dåtidens legala missbruk, gjorde emellertid att vinden vände,
            och vi blev i stället ett av de länder som mest kraftfullt har
            bekämpat den inställning för ökad narkotikaliberalism som fanns
            i Europa.
          </note>
          <note>
            Än i dag står vårt utskott fast vid att målsättningen ska vara
            att skapa ett narkotikafritt samhälle. Här råder det i stort sett
            konsensus mellan de olika partierna. Detta är förklaringen till
            att detta betänkande inte översvämmas av reservationer trots ämnets
            något kontroversiella karaktär.
          </note>
          <note>
            Inom EU har en narkotikaliberal inställning fått sprida sig alltmer.
            Dessa europeiska liberaliseringstendenser är djupt oroande. I
            Danmark här vi länge haft Christianiaproblemen, i Nederländerna
            finns drogsäljande coffee shops och i Schweiz finns statligt fördelat
            heroin. Det schweiziska drogprogrammet framställs av drogliberaler
            som en förebild. I Spanien och Portugal tillhandahåller kommunerna
            knarkarkvartar, och i Tyskland finns det sedan en tid kommunala
            sprutstugor där missbrukaren kan få hjälp med sina injektioner.
          </note>
          <note>
            Den illegala narkotikahanteringen är ett stort och växande problem
            för hela världen och inte minst inom Europa. Olika gangster- och
            maffiagrupper finansierar sin verksamhet med narkotikaförsäljning.
          </note>
          <note>
            Sveriges restriktiva narkotikapolitik ligger till grund för ett
            internationellt engagemang där vi leder motståndet mot narkotika.
            De liberaliseringstendenser som ses ute i Europa är djupt oroande
            liksom rapporterna om en ökad acceptans av visst missbruk, t.ex.
          </note>
          <note>
            haschmissbruk hos ungdomar även i vårt land. I skolan måste man
            arbeta mer med barns och ungdomars attityder till droger.
          </note>
          <note>
            Föräldrarna har de största möjligheterna att upptäcka ett begynnande
            narkotikabruk hos ungdomarna.
          </note>
          <note>
            Man bör vidta såväl kortsiktiga som långsiktiga åtgärder för
            att stoppa missbruket. På senare tid har man i mängden av olika
            narkotikasorter uppmärksammat bruket av rökheroin, vilket betraktas
            som särskilt farligt. Man ska här komma ihåg släktskapet med opiumrökning.
          </note>
          <note>
            Tyvärr har föräldrarna bristfälliga kunskaper när det gäller
            narkotika. Upplysande verksamhet skulle inte vara fel.
          </note>
          <note>
            Tyvärr hörs inte vår regering och vår socialminister så mycket
            i debatten. För några dagar sedan uppmärksammade journalister
            vid en stor narkotikapolitisk konferens i Bryssel med flera hundra
            deltagare en svensk tjänstemannadelegation som bestod av fyra
            tjänstemän. Statsråden var inte med. Delegationen sågs vid flera
            tillfällen applådera särskilt drogliberala inlägg. Det vore nog
            en fördel för Sveriges renommé om socialministern ibland ville
            delta i debatten. Men även om socialministern tiger står vårt
            utskott dock fast vid att målsättningen ska vara ett narkotikafritt
            samhälle.
          </note>
          <note>
            Sedan 1986 driver sjukvården i Malmö-Lund ett projekt där man
            delar ut fria sprutor till sprutnarkomaner. Tanken är att man
            ska förhindra spridningen av hepatit och överföringen av hiv på
            det sättet. Trots att utskottet i flera år har bett om en utvärdering
            har tyvärr ännu inte någon slutrapport om de fria sprutorna överlämnats,
            och några slutsatser har ännu inte dragits av de delrapporter
            som lagts fram om Malmö.
          </note>
          <note>
            En slutrapport bör snarast läggas fram, och vi förväntar oss
            som en följd av denna en indragning av sprutorna.
          </note>
          <note>
            Om detta handlar betänkandets enda reservation.
          </note>
          <note>
            Jag yrkar bifall till denna.
          </note>
          <note type="speaker">
            Anf. 133 LARS GUSTAFSSON (kd):
          </note>
          <note>
            Herr talman! Narkotikapolitiken har en väldigt bred uppslutning
            i vårt land, tvärtemot vad den har i t.ex. Nederländerna. Det
            är därför glädjande att det finns en bred uppslutning kring målet
            att skapa ett narkotikafritt Sverige. Avsikten är att bekämpa
            allt icke-medicinskt bruk av narkotika.
          </note>
          <note>
            Vissa länder har under senare år prövat att avkriminalisera innehav
            för eget bruk. Dessbättre finns ingen förståelse för ett sådant
            ställningstagande i denna kammare. Detta strider också mot FN:s
            narkotikakonventioner, vetenskap och beprövad erfarenhet.
          </note>
          <note>
            Vi kristdemokrater anser därför att ingen kraft bör sparas i
            arbetet för ett narkotikafritt samhälle. I det arbetet utgör barn
            och ungdomar en prioriterad grupp.
          </note>
          <note>
            Skolans roll som normöverförare och informatör kan inte nog betonas.
            Även landsting och kommuner har här ett stort ansvar.
          </note>
          <note>
            Samverkan mellan olika kompetens, instanser och ideella organisationer
            är viktig. Denna kan förbättras jämfört med hur den är i dag.
          </note>
          <note>
            De som fastnar i ett narkotika- eller drogberoende hamnar ofta
            i kriminalitet och social misär med allt vad det innebär. Det
            brukar följa med hela livet.
          </note>
          <note>
            Ibland skiljer man på socialpolitik och kriminalpolitik, trots
            att dessa borde ses i ett sammanhang.
          </note>
          <note>
            Vid narkotikabekämpning räcker inte ett nationellt arbete, utan
            ett internationellt samarbete är nödvändigt för att stoppa narkotikaflödet.
            Det vore därför bra om EU kunde införa en gemensam policy för
            hur man ska hantera dessa frågor.
          </note>
          <note>
            Det är bl.a. därför som Kristdemokraterna i sitt budgetförslag
            anslog 300 miljoner kronor mer än riksdagsmajoriteten till tullen
            och polisen för att bekämpa narkotikabrottsligheten m.m.
          </note>
          <note>
            Ett problem som tycks växa är det ökande missbruket av rökheroin,
            som vi hörde här av Hans
          </note>
          <note>
            Hjortzberg-Nordlund. Det har spritt sig i hela landet, och det
            är ofta en inkörsport till tyngre droger. Detta bör mer uppmärksammas
            i arbetet för ett narkotikafritt Sverige.
          </note>
          <note>
            Fru talman! Problem med syntetiska droger har ökat. Dessa har
            blivit alltmer sofistikerade. Nya hälsofarliga missbruksmedel
            utvecklas ständigt. Kampen mot dessa måste fortsätta oförtrutet.
            Dessvärre ökar tillgängligheten till dessa produkter trots att
            arbetet för att motverka spridning har intensifierats.
          </note>
          <note>
            I dagarna kommer signaler om ett ökat inflöde av droger från
            utlandet. När ungdomar kommer i kontakt med dessa droger får det
            ibland mycket allvarliga konsekvenser - ja, t.o.m. död. Ett exempel
            är den nya drogen GHB, som även i små kvantiteter kan vara livshotande.
          </note>
          <note>
            Det ligger både i samhällets och medborgarnas intresse att hälsofarliga
            missbruksmedel inte florerar, som ju ofta sker bland våra ungdomar.
          </note>
          <note>
            Det finns också ett viktigt folkhälsoperspektiv på dessa frågor
            som inte kan överskattas.
          </note>
          <note>
            Kriminalitet och sexuella övergrepp, särskilt mot kvinnor, är
            ofta knutna till bruk av droger i någon form. Inte bara missbrukaren
            utan även omgivningen involveras, ibland t.o.m. som brottsoffer.
          </note>
          <note>
            I många fall leder missbruket till livslånga problem både för
            missbrukaren och det sociala nätverket
          </note>
          <note>
            - om något sådant över huvud taget existerar. Därför har samhället
            och beslutsfattarna ett ansvar även på detta område som inte kan
            frånsägas.
          </note>
          <note>
            Fru talman! Dopning och dopningsmedel är ett annat bekymmer som
            tyvärr förekommer. Det är till skada för dem som brukar dessa
            medel. Främst är det unga människor som använder dopningsmedel,
            vilket ytterligare förstärker allvaret med problemet. Konsekvenser
            av bruket av dopningsmedel är allvarliga fysiska bieffekter och
            ibland bestående men. Samhället bör med kraft motverka att unga
            människor utsätter sig för dylika hälsorisker. Dopningslaboratoriet
            och dopningsjourernas verksamheter är viktiga att slå vakt om.
            Det är därför glädjande att regeringen beslutat att tilldela resurser
            för att säkra fortsatt verksamhet.
          </note>
          <note>
            Vad gäller försöksverksamheten med sprutor i
          </note>
          <note>
            Malmö och Lund är det beklagligt att regeringen inte har agerat
            efter Socialstyrelsens utvärdering och fattat ett beslut om avslutning
            eller ändrad inriktning av projektet.
          </note>
          <note>
            Fru talman! Avslutningsvis yrkar jag bifall till den enda reservation
            som finns under mom. 4.
          </note>
          <note type="speaker">
            Anf. 134 GUNNEL WALLIN (c):
          </note>
          <note>
            Fru talman! Enigheten i riksdagen är stor i kampen mot drogerna.
            Det tycker jag känns jätteskönt och tryggt.
          </note>
          <note>
            Vi vet att Narkotikakommissionen arbetar, och gör det på ett
            mycket grundligt sätt. Jag har själv förmånen att kunna följa
            den verksamheten.
          </note>
          <note>
            Det är viktigt att arbeta med förebyggande arbete och att minska
            rekryteringen till missbruk. Det är det allra viktigaste arbetet.
          </note>
          <note>
            Sedan tillkommer detta att få fler missbrukare att upphöra med
            sitt missbruk. Det är mycket svårare.
          </note>
          <note>
            Man måste också begränsa tillgången på narkotika. Vi vet att
            det handlar om mycket pengar och snabba pengar. Det är många som
            går ett fruktansvärt öde till mötes.
          </note>
          <note>
            Det gäller att arbeta i en bred samverkan mot samma mål, med
            en helhetssyn.
          </note>
          <note>
            En sak som också är viktig att ta upp är att det finns personal
            som kan hantera de här frågorna med en god kompetens. Jag ser
            att det är en stor bristvara i dag.
          </note>
          <note>
            Jag sade att det är viktigt att satsa på ungdomarna och att förhindra
            nyrekryteringen till missbruket. Jag vill ta ett exempel, som
            ligger mig väldigt nära, från min egen kommun - Båstad kommun.
            Där har man verkligen tagit ett grepp och satsat på ungdomspolitiken
            med ett initiativ från kommunledningen. I dag är principen bakom
            allt som görs på ungdomssidan att ungdomarna själva ska vara delaktiga
            i processen.
          </note>
          <note>
            Denna nya organisation ställdes verkligen på prov förra året
            när en stor narkotikahärva avslöjades i nordvästra Skåne med starka
            förgreningar i just Båstad kommun. Ett fyrtiotal elever på en
            högstadieskola i kommunen visade sig vara inblandade. Det började
            med att polisen grep ett fåtal individer, men redan innan dess
            hade riktlinjerna för hur samarbetet mellan socialförvaltningen
            och polisen skulle fungera dragits upp. Vi visste att det var
            något på gång, och polisen avsatte en person för att särskilt
            ägna sig åt detta, säger man på socialförvaltningen. När de första
            avslöjandena gjordes fanns en beredskap inom både socialtjänst
            och skola.
          </note>
          <note>
            Nästan ingen av de här ungdomarna som var inblandade i denna
            härva var tidigare känd för de sociala myndigheterna. De kom från
            väl fungerande hem, och hade inte heller på något sätt särskilt
            observerats i skolan. Det var vanliga ungdomar, helt enkelt. Ändå
            lyckades man inom loppet av en ganska kort tid identifiera merparten
            av de inblandade - tack vare att man i olika sammanhang och verksamheter
            hade satsat på ett brett samarbete mellan ungdomarna. De berättade
            hur hela situationen såg ut. Det fanns ett förtroende.
          </note>
          <note>
            Man har sedan arbetat vidare med elevstödjare på olika sätt,
            särskilt sommartid när bygdens befolkning blandas med en stor
            del turism med mycket nya spännande saker.
          </note>
          <note>
            Jag tycker att detta är ett exempel på hur man i en bred samverkan
            och i ett tidigt skede kan arbeta förebyggande tillsammans med
            ungdomar.
          </note>
          <note>
            Jag vill också ta upp klassningen av GHB som narkotika och bekämpningen
            av detta med hjälp av narkotikastrafflagen. Jag vill ge en eloge
            till Birgitta
          </note>
          <note>
            Sellén för det stora arbete som hon har gjort för att påverka
            den situationen.
          </note>
          <note>
            När det gäller försöksverksamheten med fria sprutor i Lund och
            Malmö anser jag i likhet med tidigare talare att det är viktigt
            att regeringen ganska snabbt avbryter den här verksamheten. Jag
            yrkar bifall till den reservationen.
          </note>
          <note>
            Jag har haft förmånen att delta i ett studiebesök i
          </note>
          <note>
            Schweiz tillsammans med justitieutskottet. Där såg vi liberaliseringen,
            de fria sprutorna, det fria heroinet och haschen bland ungdomar.
            Det kändes bedrövande. Låt oss inte se någonting sådant här! Låt
            oss avbryta det här projektet med fria sprutor i Skåne!
          </note>
          <note>
            Låt oss fortsätta det gemensamma arbetet framåt i en bred samverkan
            på alla plan för att motverka narkotikan och det gissel som den
            för med sig!
          </note>
          <note type="speaker">
            Anf. 135 THOMAS JULIN (mp):
          </note>
          <note>
            Fru talman! I det här betänkandet har jag en motion där jag yrkar
            på en skyndsam lagförändring så att
          </note>
          <note>
            GHB kan stoppas. Tack och lov att vi den 1 februari äntligen
            fick en lagändring som narkotikaklassade
          </note>
          <note>
            GHB. Den lagändringen gjorde att min motion kunde avstyrkas.
          </note>
          <note>
            Men jag måste ändå säga att det har varit irriterande att det
            har tagit så lång tid att komma dit där vi är i dag. Jag hoppas
            att det går fortare när det blir aktuellt att stoppa nästa nya
            narkotiska preparat som dyker upp på marknaden. Att det kommer
            nya preparat kan vi alla vara övertygade om. Då får det bara inte
            ta så lång tid som det gjorde med GHB. Jag tror att det tog ett
            helt år. Den tröghet som präglat samhällets agerande när det gäller
            GHB får inte förekomma. Det ger tillverkarna, langarna och brukarna
            alltför stort svängrum, och de ska inte ha något svängrum alls.
          </note>
          <note>
            Fru talman! Det är bra att vi i stort är eniga när det gäller
            narkotikafrågan och att vi inte har några narkotikaliberala partier
            i vårt parlament. Det är bra att vi återkommande uttalar målsättningen
            att skapa ett narkotikafritt samhälle. Men det känns ändå tungt
            att det inte händer mer i handling på narkotikaområdet.
          </note>
          <note>
            För några dagar sedan åt jag lunch med en av
          </note>
          <note>
            Stockholms hemlösa. Han hade, som ni säkert förstår, närkontakt
            med alla kategorier missbrukare. Ett allvarligt problem som han
            framförde var att det var alldeles för lång och krånglig väg för
            den missbrukare som vill ha hjälp eller som måste ha hjälp. Det
            tycker jag är någonting att tänka på. Det är också en del av narkotikapolitiken
            att ge hjälp åt dem som vill ha och behöver hjälp för att komma
            ur narkotikaberoendet.
          </note>
          <note>
            Att det kan vara svårt för dem som hamnar i fängelse att få en
            drogfri plats vet vi sedan länge. Att man på många håll i socialtjänsten
            inte anser att det är värt att satsa på gamla missbrukare - de
            som är över 25 år -
          </note>
          <note>
            vet vi också.
          </note>
          <note>
            I dag berättade man på nyheterna om situationen för missbruksvården
            här i Stockholm, och det har skrivits om det i pressen också.
            En socialchef berättade att han inte var förvånad eftersom man
            balanserar på gränsen hela tiden. Man tangerar de minimalaste
            insatserna för en del väldigt utsatta människor. Han pratade om
            missbruksvården. I det här meddelandet talade man också om att
            det i princip bara är de som hotas till livet av sitt drogmissbruk
            som kan få vård i dag. Detta tas upp i medierna i dag, men jag
            har hört det tidigare också av socialarbetare.
          </note>
          <note>
            Fru talman! Vi är rätt så duktiga när det gäller skrivningarna
            i våra betänkanden om vad vi vill att samhället ska göra. Men
            vi är mindre duktiga i handling. Vi borde bli så duktiga att åtminstone
            de som vill ha avgiftning och vård kan erbjudas den möjligheten.
            Så är det ju tyvärr inte i dag.
          </note>
          <note>
            I det här betänkandet är vi i stort sett överens, men det finns
            en reservation. Den reservationen återkommer varje år, och varje
            år har jag ställt mig bakom den här reservationen. Den handlar
            om projektet med rena sprutor i Malmö och Lund som har pågått
            i 14
          </note>
          <note>
            år. Ibland beskrivs det här projektet som ett hälsoprojekt. För
            mig är inte detta något hälsoprojekt och kan inte heller bli ett
            sådant. Det känns väldigt märkligt att vi lämnar ut instrument
            och förväntar oss att missbrukarna själva på illegal väg ska skaffa
            narkotika. Jag förstår inte hur man kan kalla det ett hälsoprojekt.
          </note>
          <note>
            Fru talman! Jag tycker att det är hög tid att vi avbryter det
            här projektet. Jag yrkar bifall till reservationen.
          </note>
          <note type="speaker">
            Anf. 136 RINALDO KARLSSON (s):
          </note>
          <note>
            Fru talman! När det gäller narkotikapolitiken i
          </note>
          <note>
            Sverige kan vi åtminstone vara nöjda med att partierna är väldigt
            överens. Jag som socialdemokrat kan ställa upp på mycket av det
            som ledamot Hjortzberg sade här frånsett den reservation som finns
            i betänkandet.
          </note>
          <note>
            Eftersom det är svårt att hitta något särskilt att bråka om kan
            jag väl ändå nämna någon sak. Det var någon som sade att man hade
            fått vänta länge på lagstiftningen om s.k. GHB. Det är en total
            missuppfattning. Den som har suttit ett antal år här i riksdagen
            vet att det gick väldigt snabbt. När det gällde GHB
          </note>
          <note>
            gick man till domstol för att få det klassificerat som dopningsmedel.
            Det gick inte. När vi visste det gick regeringen direkt in och
            lagstiftade om att narkotikaklassificera det. Det kunde man göra
            tack vare att riksdagen hade gett regeringen i uppdrag att göra
            på det sättet och vara snabb i sina handlingar.
          </note>
          <note>
            Jag yrkar avslag på den enda reservationen och bifall till hemställan
            i betänkandet i dess helhet.
          </note>
          <note>
            Jag håller med om att den här försöksverksamheten med fria sprutor
            som finns i Lund och Malmö har pågått för länge. Vi har under
            många år sagt att vi vill ha en utvärdering av detta så att vi
            kan fatta ett riktigt beslut. Hjortzberg säger att man vill ha
            en utredning nu så att man kan avslå detta. Jag vill att vi opartiskt
            ska granska den utredning som kommer. Jag har varit med några
            år i det här utskottet. Vi förväntade oss att de här rena sprutorna
            skulle ge vissa effekter. Det var under den tid då vi hade mycket
            aids i landet eller befarade att vi skulle få det som detta infördes.
            Det var bra. Det har gett ett visst resultat. Det kan vi nog säga
            säkert. Det har i alla fall inte varit tvärtom.
          </note>
          <note>
            Men vi hade också trott att det skulle ge resultat på andra håll.
            Eftersom de här människorna kommer in och ska byta ut sina sprutor
            tänkte man också att man på ett helt annat sätt skulle få tag
            i dem och kunna resonera med dem för att få dem drogfria. Jag
            vill att det också ska ingå i den undersökning och utvärdering
            som ska komma. Man måste ju få den effekten. Vi gjorde inte det
            här försöket för att det skulle bli lättare att knarka. Det gjordes
            av olika skäl, och ett var det jag nämnde här sist, nämligen att
            få dem narkotikafria.
          </note>
          <note>
            Jag är ledsen att behöva stå här i talarstolen år ut och år in
            och kräva att vi ska få den här utvärderingen. Socialstyrelsen
            fattade visst inte riktigt vad vi menade förra gången eller också
            så tog man inte riksdagen på allvar när vi krävde en utredning.
            Nu har vi gett regeringen detta till känna. Om de tycker att regeringens
            ord är starkare än riksdagens må det vara upp till dem. Men nu
            vill vi ha en utredning så att vi kan fatta beslut på riktiga
            grunder.
          </note>
          <note>
            Jag yrkar alltså avslag på motionen och bifall till hemställan
            i betänkandet i dess helhet.
          </note>
          <note type="speaker">
            Anf. 137 THOMAS JULIN (mp) replik:
          </note>
          <note>
            Fru talman! Rinaldo Karlsson tyckte att det har gått fort att
            narkotikaklassa GHB, men det har trots allt tagit över ett år.
            Bedömningen av hur fort det går är beroende av vad man jämför
            med. Jämfört med hur länge provet med fria sprutor har pågått
            kan man kanske tycka att GHB-klassningen har gått fort, men jag
            tycker att den har tagit alltför lång tid.
          </note>
          <note type="speaker">
            Anf. 138 RINALDO KARLSSON (s) replik:
          </note>
          <note>
            Fru talman! Jag tycker personligen att det har gått fort. Förr
            fick man i sådana sammanhang vänta år ut och år in, och man måste
            återvända till riksdagen med den tid som det tog. Mot den bakgrunden
            tycker jag att det gick snabbt. Jag är ledsen över att vi inte
            kan göra det här på dagen, men vi vill också ha ett underlag för
            att kunna fatta besluten på ett riktigt sätt.
          </note>
          <note>
            Jag tycker inte heller att någon här ska ta åt sig äran av att
            det här har gjorts. Jag vill understryka att vi har gjort det
            här tillsammans. Jag tror t.o.m. att
          </note>
          <note>
            Julin har varit med på ett hörn.
          </note>
          <note type="speaker">
            Anf. 139 THOMAS JULIN (mp) replik:
          </note>
          <note>
            Fru talman! Jag håller med om att ingen ska ta åt sig äran för
            detta. Det har varit många kockar om den här soppan.
          </note>
          <note type="speaker">
            Anf. 140 CARLINGE WISBERG (v):
          </note>
          <note>
            Fru talman! För att återknyta lite grann till det som senast
            debatterades här, tempot i hanteringen, är jag benägen att ställa
            mig bakom Rinaldo Karlssons definition av vad som kan i det här
            sammanhanget betecknas som snabbt.
          </note>
          <note>
            Vänsterpartiet står bakom det betänkande som vi nu har att ta
            ställning till. Det kan dock finnas anledning att göra något av
            en positionsbestämning i debatten, inte minst med tanke på erfarenheterna
            från den senaste veckan av vad EU-medlemskapet har givit oss i
            form av införsel av alkohol.
          </note>
          <note>
            Det finns ute i Europa i dag starka krafter som vill legalisera
            bruket av vissa droger. Det är egentligen bara här i Sverige som
            det kan sägas att det funnits en obruten linje till försvar för
            en mycket restriktiv drogpolitik. EU:s parlament har vid några
            tillfällen haft frågan på bordet men lyckats avvisa framstötarna
            på området, dock med en mycket liten majoritet.
          </note>
          <note>
            Det är av största vikt att regeringen bevakar den här frågan,
            så att vi inte får in en liberalisering bakvägen - jag får be
            liberalerna i församlingen om ursäkt för användningen av ordet
            liberalisering. Annars kan vi bli bakbundna inför införseln av
            narkotika på samma sätt som vi uppenbarligen kommer att bli när
            det gäller införsel av alkohol.
          </note>
          <note>
            Liksom det ute i Europa finns en legaliseringsrörelse finns det
            här en inriktning på att lösa problemet med fler poliser och ensidigt
            riktade repressiva insatser mot brukarna. Vänsterpartiet avvisar
            alla förslag om att legalisera drogbruket. Vi slår vakt om en
            restriktiv drogpolitik men menar samtidigt att den måste bygga
            på en social och solidarisk grund. Därvidlag finns det mycket
            att göra. Thomas Julin har tidigare i ett inlägg pekat på en del
            sådana saker.
          </note>
          <note>
            Drogbruket är ett samhälleligt problem som måste lösas med samhälleliga
            åtgärder. Vi menar att varken fri tillgång eller kulor och krut
            är någon lösning på det här problemet.
          </note>
          <note>
            Vi tycker också att det är viktigt att regeringen verkligen tar
            till sig det tillkännagivande som utskottet gör i sitt betänkande
            om de s.k. fria sprutorna.
          </note>
          <note>
            Utskottet skriver i betänkandet att det är viktigt att det kommer
            fram en utvärdering som är hållbar i vetenskapligt hänseende för
            att vi senare ska kunna ta ställning i den här frågan. Också jag
            tycker att det är viktigt att vi får fram fakta på bordet. Vi
            behöver inte springa före utredningen med det ena eller det andra
            ställningstagandet. Det känns mycket bättre att ha ett rejält
            vetenskapligt underbyggt underlag.
          </note>
          <note>
            Med detta, fru talman, yrkar jag bifall till utskottets hemställan
            i socialutskotttets betänkande SoU10.
          </note>
          <note type="speaker">
            Anf. 141 KERSTIN HEINEMANN (fp):
          </note>
          <note>
            Fru talman! Som alla här har framhållit är utskottet enigt när
            det gäller narkotikapolitikens mål och inriktning. Det har vi
            nu varit ett antal år, och jag tycker att det är värdefullt. Speciellt
            vill jag framhålla utskottets skrivning vad gäller angelägenheten
            av att regeringen med kraft fortsätter att bekämpa alla krav på
            legalisering av narkotika, såväl nationellt som internationellt.
          </note>
          <note>
            I måndags kunde man i Svenska Dagbladet läsa en artikel av bl.a.
            representanter för Ecad, Europas städer mot narkotika, som kritiserade
            regeringen och socialministern för att inte vara tillräckligt
            aktiva i det internationella arbetet. Det känns därför särskilt
            bra att utskottet i sitt betänkande slår fast att Sverige måste
            fortsätta att aktivt driva sin inställning i narkotikafrågor internationellt,
            bl.a. inom FN, Europarådet och EU samt i det nordiska samarbetet.
          </note>
          <note>
            I Folkpartiet liberalernas motion har vi betonat hur oroade vi
            är över de liberaliseringstendenser som ses i Europa. Också de
            rapporter som kommer om ökad acceptans av haschbruk bland ungdomar
            i Sverige är alarmerande, likaså att nyrekryteringen till mera
            regelbundet narkotikamissbruk bland socialt marginaliserade ungdomar
            tycks öka.
          </note>
          <note>
            Fru talman! Att alla partier är eniga är en styrka, men vi kanske
            trots allt behöver fundera och diskutera narkotikafrågan ytterligare
            i socialutskottet för att försöka finna nya vägar i kampen mot
            drogerna.
          </note>
          <note>
            Fru talman! I betänkandet behandlas också frågan om sprututbytesprojektet
            i Malmö och Lund. Den har varit uppe till behandling flera gånger
            i utskottet. Vi har kanske lite olika syn på den här frågan. I
            en reservation från fyra partier vill man att projektet ska avbrytas
            direkt, medan bl.a. Folkpartiet anser att det i stället är hög
            tid att vi får ett ordentligt beslutsunderlag. Utskottsmajoriteten
            kräver att det mycket skyndsamt görs en slutlig utvärdering som
            är hållbar i vetenskapligt hänseende.
          </note>
          <note>
            Jag har besökt projektet i Malmö, jag har varit på mottagningen
            och jag har tagit del av de rapporter som skrivits om det. Det
            finns ett värde i verksamheten. Jag syftar då inte bara på byte
            av sprutor utan också på de medicinska och sociala insatser som
            görs, kanske inte minst de som gäller smittskyddet.
          </note>
          <note>
            Studerande på Socialhögskolan vid Lunds universitet har gjort
            en rapport om projektet, en intressentutvärdering som det har
            varit värdefullt att ta del av.
          </note>
          <note>
            Det kan bl.a. konstateras att en majoritet i de politiska partierna
            inom regionfullmäktige i Skåne är positivt inställd till sprututbytesprojektet.
            Med undantag för
          </note>
          <note>
            Kristdemokraterna och Skånes väl hoppas samtliga partier att
            sprututbytesprojektet ska kunna bestå även i framtiden.
          </note>
          <note>
            Fru talman! Med detta yrkar jag bifall till utskottets hemställan
            i dess helhet.
          </note>
          <note type="speaker">
            Anf. 142 BIRGITTA SELLÉN (c):
          </note>
          <note>
            Fru talman! Ett tack till socialutskottet, som har gjort ett
            bra arbete för att klassa GHB som ett narkotiskt preparat. Eftersom
            det under utskottsbehandlingens gång har hunnit bli klassat som
            narkotika accepterar jag att utskottet yrkar avslag på min motion
            om
          </note>
          <note>
            GHB.
          </note>
          <note>
            Thomas Julin och Rinaldo Karlsson tvistade om vem som ska ta
            åt sig äran av detta. Jag tycker att
          </note>
          <note>
            44 900 personer i vårt land, bland dem många här i huset, ska
            ta åt sig äran av det. Det var så många namn som överlämnades
            till socialministern, och socialministern sade själv att det var
            starkt och skulle påverka beslutet.
          </note>
          <note>
            GHB är en billig partydrog som lurar eller tvingar in tjejer
            i sexuellt umgänge som för dem är oönskat.
          </note>
          <note>
            Efter beslutet att klassa det som narkotika har man blivit väldigt
            försiktig runtom i landet där man har drabbats av GHB. Men vi
            fick ändock i helgen ett tråkigt besked om att en person har dött
            i Göteborg av att ha tagit för mycket GHB. Hans kompisar hittade
            honom. Varför klarade de sig? Jo, de fortsatte väl festandet,
            gick ut på krogen och drack lite mer sprit, vilket gjorde att
            de klarade sig. Det är nämligen botemedlet mot GHB. De som har
            fått en överdos och kommer till sjukhus blir iproppade mycket
            alkohol för att bota det hela.
          </note>
          <note>
            Det står i betänkandet att fr.o.m. den 1 februari är i princip
            all befattning med GHB kriminaliserad. Jag hade önskat att det
            hade sluppit stå "i princip", men samtidigt förstår jag det. Det
            här är ändå bara början.
          </note>
          <note>
            Har man klassat ett ämne som narkotika därför att det har en
            viss kemisk sammansättning måste man kontrollera nästa gång det
            görs en liten variation.
          </note>
          <note>
            Redan i dag ser man att man har hittat andra lösningar just när
            det gäller GHB. Inte minst kan man faktiskt använda lösningsmedlet
            GBL som direkt omvandlas i kroppen. Av den anledningen borde man
            kunna titta på hur man ska kunna klassa ett ämne som narkotika
            genom att titta på preparatens verkan och inte på den kemiska
            sammansättningen. Vi vet hur det är. Vi hinner inte mer än lära
            oss ett nytt namn på ett preparat innan det kommer nya. Det bara
            sköljer över oss hela tiden.
          </note>
          <note>
            GBL, som är det lösningsmedel man tillverkar
          </note>
          <note>
            GHB av, är väldigt lättåtkomligt. Det används för rengöring av
            klotter och finns att köpa. Alltså måste vi på något sätt bromsa
            även försäljningen av det.
          </note>
          <note>
            Men även om vi gör det här i Sverige är det inte så himla enkelt.
            Du kan via Internet köpa GBL. Jag hörde från polisen att man hade
            hittat ett kuvert med
          </note>
          <note>
            650 gram som en man hade tagit hem från Kanada.
          </note>
          <note>
            Det kommer att generera 10 000-12 000 kr i intäkter för den mannen.
          </note>
          <note>
            Jag vädjar till utskottet, ansvarig minister och regeringen att
            fundera över möjligheterna att se på preparatets verkan och inte
            stirra sig blind på den kemiska sammansättningen för att vi ska
            kunna klassa preparat som narkotika. Det kommer hela tiden nya
            blandningar, men verkningarna är likartade.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 mars.)
          </note>
          <note>
            14 § Socialtjänstfrågor
          </note>
          <note>
            Föredrogs socialutskottets betänkande 1999/2000:SoU6
          </note>
          <note>
            Socialtjänstfrågor.
          </note>
          <note type="speaker">
            Anf. 143 INGRID BURMAN (v):
          </note>
          <note>
            Fru talman! Det betänkande vi nu ska debattera behandlar en rad
            motioner inom området socialtjänstfrågor. Det är motioner som
            avvisas av majoriteten.
          </note>
          <note>
            Ofta gör man det med hänvisning till den socialtjänstutredning
            som just nu bereds i Regeringskansliet och att det kommer en proposition
            senare under våren på området. Jag har stor respekt för det argumentet.
          </note>
          <note>
            Socialtjänstutredningen innehåller en rad förslag på området
            som är bra. Det är också förslag som
          </note>
          <note>
            Vänsterpartiet har drivit genom åren. Det handlar om rätten att
            överklaga biståndsbeslut, att begränsningen till akut tandvård
            ska upphöra samt att man även kan få bistånd till annan tandvård.
            Det handlar också om att lyfta grupper från socialbidragssystem
            till andra försörjningssystem. Det gäller t.ex. invandrare som
            inte har intjänat pensionspoäng i Sverige.
          </note>
          <note>
            Det är positiva förslag, och det är en del av det område som
            vi nu debatterar. Det har lyft bort en del från den debatt vi
            har i dag. Det säger också utskottsmajoriteten, och jag har respekt
            för det. Vi har därför valt att inte motionera runt dessa frågor,
            utan vi avvaktar den kommande propositionen. Det finns ett stort
            behov av att seriöst titta på detta område och att förstärka arbetet
            inom socialtjänsten.
          </note>
          <note>
            Likaså finns ett stort behov av att stärka livsvillkoren för
            de människor som lever under dåliga villkor och har dålig ekonomisk
            försörjning under kortare eller längre perioder i sitt liv. Personligen
            tror jag att det viktigaste vi kan göra för den gruppen för att
            förstärka villkoren är, utöver rätten och möjligheten till arbete
            och löneinkomster, att öppna våra generella system så att fler
            omfattas.
          </note>
          <note>
            Jag tänker då främst på sjukförsäkringssystemet, a-kassan och
            pensionssystemet. I dag får alltför många sin försörjning via
            socialbidragssystemet fastän deras enda problem är att de är arbetslösa,
            äldre utan intjänade pensionspoäng i Sverige eller sjuka utan
            att ha en sjukpenninggrundande inkomst. Jag tror att det är i
            den riktningen vi ska arbeta. Vi får återkomma till den debatten.
            Dessa grupper borde få sin försörjning i andra generella system.
          </note>
          <note>
            Den vidare debatten ska jag och Vänsterpartiet återkomma till
            när socialtjänstlagen ska behandlas i kammaren. I stället ska
            jag nu använda resten av min talartid till frågor som dessvärre
            inte finns med i
          </note>
          <note>
            Socialtjänstutredningen. Det är en brist. Det är frågor som vi
            har motionerat om och som utskottsmajoriteten har avvisat.
          </note>
          <note>
            Det gäller bl.a. kopplingen mellan generella bidrag och socialbidrag.
            Vi menar att höjningen av generella bidrag även ska innebära en
            höjning för de familjer som lever på socialbidrag. Ett tydligt
            exempel är just barnbidragen, som en gång kom till för att utjämna
            skillnader för familjer med och utan barn.
          </note>
          <note>
            När nu barnbidragen höjs så höjs de inte för alla barnfamiljer.
            Det blir en skillnad. De familjer som i dag lever helt eller delvis
            på socialbidrag får inte del av höjningen eftersom socialbidragen
            minskas i motsvarande mån.
          </note>
          <note>
            Vi anser att det är alarmerande att de barnfamiljer som har det
            sämst ställt i Sverige inte får del av barnbidragshöjningen. Ofta
            handlar det om ensamstående kvinnor med barn. Utskottsmajoriteten
            avstyrker vårt krav på att utreda frågan. Det här är som vi ser
            det inte en ekonomisk fråga som man nu måste åtgärda, men man
            måste utreda frågan. Men se det vill inte utskottsmajoriteten!
          </note>
          <note>
            Vi har också lyft frågan om föräldrars skyldighet att försörja
            barn som har avslutat gymnasiet. Här sänder nämligen samhället
            dubbla signaler. Ofta nekas myndiga personer socialbidrag för
            eget boende och egen försörjning samtidigt som bostadsbidraget
            är konstruerat så att det reduceras när barnen blir myndiga. Då
            räknas de inte längre in i hushållet. Det här är inte rimligt.
            Föräldrar som kanske har liten ekonomi ska försörja vuxna barn
            som nekas försörjningsstöd, och samtidigt mister de bostadsbidraget
            för de personer som de ska försörja. Här borde man kunna göra
            någonting.
          </note>
          <note>
            Vi menar också att den arbetsplikt för ungdomar som finns i socialtjänstlagen
            ska tas bort. Dels strider den mot socialtjänstlagens portalparagraf
            om respekt för individens självbestämmande och integritet, dels
            anser vi att ungdomar ska ha samma rätt och möjlighet som alla
            andra att få tillgång till arbetsförmedlingens kompetens och åtgärder.
            De ska inte stängas in i socialtjänstens rum med socialbidrag
            som försörjning, kopplat till ett aktivitetskrav. De ska stå till
            arbetsmarknadens förfogande och kunna utnyttja den aktivitet och
            kompetens som arbetsförmedlingen erbjuder.
          </note>
          <note>
            Vi har även lyft andra frågor. Vi vill ha en utredning av det
            vi kallar sociala lån. Det fanns tidigare i form av en kommunal
            borgen. Läget i dag är att om man inte har en tillsvidareanställning
            kan man inte få lån i bank, och man kan inte få förstahandskontrakt
            på en bostad. Man kan inte ens få ett telefonabonnemang utan att
            någon går i borgen.
          </note>
          <note>
            Vi menar att det är dags att utreda ett system med sociala lån
            av den modell som finns i Finland där människor som inte är i
            direkt behov av socialbidrag ändå kan få ett lån för att t.ex.
            kanske köpa en gammal bil för att kunna ta sig till jobbet. Dessvärre
            vill majoriteten inte ens utreda den frågan. Det är synd.
          </note>
          <note>
            Vi har lyft orättvisan att människor som får ett ideellt skadestånd
            för psykiskt lidande efter en våldtäkt, misshandel eller sexuella
            trakasserier tvingas leva upp skadeståndet, äta upp pengarna,
            i stället för att använda dem t.ex. till psykoterapi eller andra
            åtgärder som ska lindra den skada man utsatts för. Vi menar att
            den typen av skadestånd inte ska räknas in i underlagsberäkningar
            när det gäller bostadsbidrag eller ekonomiskt bistånd. Oavsett
            om man har en egen inkomst eller ekonomiskt bistånd ska man kunna
            använda det till att försöka mildra den skada som man åsamkats.
          </note>
          <note>
            Inte heller detta vill utskottsmajoriteten tillstyrka.
          </note>
          <note>
            Man hänvisar till att frågan kan komma att övervägas inom ramen
            för Brottsofferutredningen. Jag upprepar:
          </note>
          <note>
            kan komma att övervägas.
          </note>
          <note>
            Vi har också väckt en motion där vi lyfter behovet av både kunskaper
            om och åtgärder mot nya former av prostitution och pornografi
            på Internet, i TV och i andra medier. Vi säger att det är akut
            att få ökad kunskap och nya åtgärder på det här området.
          </note>
          <note>
            Vi har också pekat på att man behöver ha bättre kunskap om hur
            man bemöter och leder individer som vill ut ur pornografi- och
            prostitutionsträsket vidare, tillbaka till ett annat liv. Det
            har vi gjort genom att vi säger i vår motion att vi vill vidga
            Socialstyrelsens uppdrag när man ska utveckla metoder mot dold
            prostitution. Även detta har avvisats. Det är synd.
          </note>
          <note>
            Vi har också reservationer om behovet av att utveckla det förebyggande
            arbetet mot drogmissbruk.
          </note>
          <note>
            Det är viktigt att koppla det tillbaka till föregående debatt.
            Det är bra att vi har en gemensam syn när det gäller narkotikapolitiken.
            Låt oss också utveckla en gemensam syn och ta ett vidgat ansvar
            för åtgärderna när det gäller att förebygga drogmissbruk och när
            det gäller att förstärka missbrukarvården.
          </note>
          <note>
            Fru talman! Givetvis står jag bakom alla våra reservationer,
            men för tids vinnande nöjer jag mig med att yrka bifall till reservationerna
            11 och 17.
          </note>
          <note type="speaker">
            Anf. 144 LARS ELINDERSON (m):
          </note>
          <note>
            Fru talman! Jag vill börja med att uttrycka en viss förvåning
            över socialutskottets ordförandes inledning.
          </note>
          <note>
            Fru ordföranden talade under hela sitt anförande med beklagande
            om att utskottsmajoriteten inte hade tillmötesgått Vänsterpartiets
            krav och motioner i diverse olika sammanhang. Samtidigt kan man
            konstatera, om man räknar de reservationer som finns till betänkandet,
            att en väsentlig del av reservationerna kommer från det parti
            som utskottsordföranden representerar. Om jag har förstått förhållandena
            rätt, både i våra utskott och i vår kammare, utgör Vänsterpartiet
            en del av regeringsunderlaget, dvs. inte en del av oppositionen
            utan en del av den majoritet som Socialdemokraterna brukar luta
            sig mot både i utskotten och i kammaren.
          </note>
          <note>
            Jag vill också säga till fru ordföranden i socialutskottet att
            jag har samma uppfattning när det gäller förväntningarna på den
            proposition som vi räknar med kommer med anledning av Socialtjänstutredningens
            senaste betänkande. Det finns ett antal frågor där som vi ser
            fram mot att behandla, även om jag inte är så säker på att vi
            i slutändan kommer att hamna på samma uppfattning. Jag tror t.ex.
            inte att man löser de grundläggande principiella problemen med
            den sociala stabiliteten ute i samhället genom att byta mellan
            olika former av försörjningssystem. Problemet är ju att vi har
            en alltför stor utslagning i samhället i dess helhet.
          </note>
          <note>
            Vi har från moderat sida lagt fem reservationer till det här
            betänkandet. Jag kommer framför allt att uppehålla mig vid reservation
            nr 1, om de allmänna utgångspunkterna för socialtjänsten. För
            att spara tid nöjer jag mig med att yrka bifall till den reservationen,
            dvs. nr 1.
          </note>
          <note>
            Jag vill ändå kommentera några av de övriga reservationerna.
          </note>
          <note>
            En av huvudprinciperna för vår syn på socialpolitiken är att
            de allmänna insatserna till stöd för människor med särskilda behov
            framför allt ska inriktas mot dem som är allra mest utsatta och
            att insatserna i första hand ska syfta till att mobilisera och
            stödja människornas egna resurser. Det är bl.a. av det skälet
            som vi har varit så konsekventa och ihärdiga när det gäller bl.a.
            den s.k. assistansersättningen för funktionshindrade.
          </note>
          <note>
            Det är också därför som vi vill garantera även föräldrar till
            funktionshindrade som inte omfattas av
          </note>
          <note>
            LSS rätten till avlösning, genom en förändring av 6 §
          </note>
          <note>
            socialtjänstlagen. Det här har vi tyvärr inte fått stöd för från
            majoriteten i utskottet.
          </note>
          <note>
            Ibland måste också rätten till stöd kombineras med krav för att
            man ska nå syftet att mobilisera människornas egna resurser. Passivt
            försörjningsstöd
          </note>
          <note>
            - oavsett om det är genom socialbidrag eller andra bidragssystem
            - utan krav på motprestation riskerar att passivisera människor
            i ett långsiktigt bidragsberoende. Vi anser därför att regeringen
            ska återkomma med förslag till bestämmelser som gör det möjligt
            för kommunerna att villkora försörjningsstödet till olika former
            av rehabilitering, utbildning eller kompetenshöjning på annat
            sätt eller till arbetsmarknadsåtgärder.
          </note>
          <note>
            Vi anser också att socialt bistånd i form av försörjningsstöd
            ska bedömas utifrån de lokala förutsättningarna och det kostnadsläge
            som gäller på den aktuella orten, framför allt därför att försörjningsstödet
            inte ska ses som en isolerad del av de sociala insatserna utan
            ses som en del tillsammans med flera andra aktiva insatser för
            att få tillbaka människor i ett aktivt samhällsliv.
          </note>
          <note>
            Fru talman! Vi moderater har som huvudinriktning i vår socialpolitik
            att vi vill stärka de skyddsnät som utgörs av de naturliga gemenskaper
            som varje människa lever i, "den lilla världen" - familjen, släkt
            och vänner, grannar, medarbetare, arbetskamrater och föreningsliv
            m.m.
          </note>
          <note>
            Det är i den lilla världen som människors personlighet formas.
            Det är där människor utvecklas i frihet till självständiga och
            ansvarstagande personer. Det är också där som den första försvarslinjen
            går mot social isolering, segregation och utanförskap.
          </note>
          <note>
            Vi ser det som ett egenvärde att en familj kan leva på den egna
            lönen och har möjlighet att själv göra de viktiga prioriteringarna.
            Vi vill uppmuntra och stödja människors egen framtidsplanering
            och göra det möjligt att påverka sin situation och ta ansvar för
            sitt liv.
          </note>
          <note>
            Det ska vara värt att göra en extra ansträngning. Skötsamhet
            ska belönas. Att spara är inte bara en dygd utan också ett sätt
            att skapa trygghet och oberoende, och det ska därför inte bestraffas.
          </note>
          <note>
            Vår politik syftar också till att skapa incitament för det civila
            samhället att öka insatserna inom den sociala sektorn. "Konkurrens"
            mellan offentliga, ideella och privata insatser ökar dessutom
            förutsättningarna för olika former av t.ex. professionella intressen,
            ideella och religiösa organisationer eller inriktningar - med
            olika etnisk eller kulturell bakgrund - att engagera sig i socialt
            arbete. Ett varierat utbud av olika vård- och behandlingsformer
            och olika huvudmän skapar en flexibilitet som ökar förutsättningarna
            för att finna adekvata insatser för människor med olika sociala
            problem.
          </note>
          <note>
            Skattepolitik och socialpolitik måste gå hand i hand. Socialstyrelsen
            har vid mer än ett tillfälle visat att en genomsnittlig socialbidragstagare
            betalar mer i skatt än han eller hon får i socialbidrag, dvs.
            att hushållen betalar skatter med ena handen och tar emot bidrag
            med den andra, vilket skapar ett behov av ytterligare skattehöjningar
            och ett ökat bidragsberoende. En naturlig princip borde vara att
            den som betalar skatt inte samtidigt ska vara i behov av bidrag
            för sin försörjning och att den som får bidrag inte ska behöva
            betala skatt.
          </note>
          <note>
            En aspekt på de höga skatterna är förstås risken att även de
            som har möjlighet att leva på sina inkomster inte finner att det
            lönar sig att arbeta då skattetrycket gör skillnaden mellan arbete
            och bidrag så liten.
          </note>
          <note>
            Problemet med en inlåsning i ett passivt bidragsberoende är inte
            unikt för Sverige. Det gäller inte heller bara behovsprövade bidrag
            utan också för socialförsäkringssystemet och olika former av arbetsmarknadsersättning.
            Det är sannolikt så att olika former av bidragssystem kan påverka
            lönebildningen i samhället.
          </note>
          <note>
            Generellt anser vi att man så långt möjligt ska eftersträva ekonomiskt
            stöd som aktiverar människor och stimulerar till en återgång till
            arbetsmarknaden framför passiva bidrag som låser människor i ett
            bidragsberoende. Det innebär bl.a. att alla former av bidrag ska
            vara tidsbegränsade. Framför allt gäller det de behovsprövade
            bidragen. Det innebär också att stödet ska kunna vara kopplat
            till ett krav på en motprestation.
          </note>
          <note>
            I dag hyllar många den danska kommunen Farum, som bl.a. lyckats
            att helt avskaffa det behovsprövade sociala försörjningsstödet.
            I stället har man infört en arbetsgaranti. Effekten har varit
            påtaglig inte bara på kommunens socialbidragskostnader utan också
            på den lokala arbetsmarknaden och inte minst på den sociala situationen
            i sin helhet i den kommunen.
          </note>
          <note>
            Farum är en kommun med mycket ogynnsam befolkningsstruktur, en
            stor andel invånare med invandrarbakgrund och många av de sociala
            problem i botten som finns i den typ av kommun som Farum representerar.
            Men där har man lyckats att mobilisera det civila samhället som
            motvärn till social utslagning och som kraft för att återföra
            människor med sociala problem till arbetsmarknaden. Man har i
            princip ingen arbetslöshet alls. Som enda kommun i Danmark har
            man i princip lyckats utrota arbetslösheten.
          </note>
          <note>
            De metoder man tillämpar där är i hög grad samma typ av åtgärder
            som vi förordar i vår reservation.
          </note>
          <note>
            Jag är övertygad om att en förändring av socialpolitiken i den
            riktningen skulle få samma effekter i vårt land som de har fått
            i Danmark.
          </note>
          <note type="speaker">
            Anf. 145 INGRID BURMAN (v) replik:
          </note>
          <note>
            Fru talman! Jag är minst sagt förvånad över det mått av okunskap
            om det parlamentariska läget som
          </note>
          <note>
            Lars Elindersons påpekande gav uttryck för. Han är förvånad över
            att jag, som representerar Vänsterpartiet, inte alltid delar socialdemokraternas
            uppfattning när det gäller socialtjänstfrågor. Jag ska då be att
            få upplysa Lars Elinderson om att det pågår ett samarbete mellan
            tre partier. Det är Socialdemokraterna,
          </note>
          <note>
            Vänsterpartiet och Miljöpartiet. Men däremot finns det ingen
            samregering. Det finns alltså en socialdemokratisk regering som
            samverkar med två partier både när det gäller budgetfrågor och
            när det gäller en lång rad propositioner där vi har en bred samsyn.
          </note>
          <note>
            Däremot är det tre olika partier som väcker olika motioner, och
            runt de motioner formas det olika majoriteter. Detta borde inte
            förvåna Lars Elinderson.
          </note>
          <note>
            Jag vill också säga att jag i mitt inlägg underströk att den
            viktigaste åtgärd vi kan vidta är att ge alla människor rätt och
            möjlighet till arbete och löneinkomster. Sedan talade jag om behovet
            av att utveckla de generella systemen.
          </note>
          <note>
            Jag har en fråga. Det gäller just de tidsbegränsade stöd som
            moderaterna föreslår. Man tidsbegränsar det sista skyddsnät som
            samhället sätter upp för människor som har behov av försörjning.
            Sedan, då? Vad händer efter de tre månader som jag tror att moderaterna
            säger att man ska ha rätt till en försörjning under?
          </note>
          <note type="speaker">
            Anf. 146 LARS ELINDERSON (m) replik:
          </note>
          <note>
            Fru talman! Det är självklart att detta ska kombineras med andra
            åtgärder. Det jag hänvisade till i de diskussioner vi har haft
            tidigare och de förslag vi har fört fram är att syfte nr 1 är
            att aktivera människor.
          </note>
          <note>
            Passiviserande och passiva bidragssystem ska alltid vara tidsbegränsade.
            Det är vår principiella uppfattning. I stället ska det naturligtvis
            finnas en skyldighet att erbjuda andra sysselsättningar och andra
            försörjningsformer som stimulerar människor att komma ut på arbetsmarknaden.
          </note>
          <note type="speaker">
            Anf. 147 INGRID BURMAN (v) replik:
          </note>
          <note>
            Fru talman! Jag tycker inte att jag fick ett riktigt bra svar
            på min fråga, men jag ska be att få komplettera den. Man ska alltså
            se till att individen aktiverar sig. I mina öron låter det som
            om moderaternas politik utgår från att individen är lat. Individen
            tar inga egna initiativ, och därför ska vi med ekonomiska incitament
            se till att människor väljer aktivitet. Så låter det i mina öron.
          </note>
          <note>
            Det system vi har i dag säger att skyddsnätet ska finnas där
            under kortare eller längre perioder när människor behöver skyddsnät.
            Men vi ställer också krav på att människor ska stå till arbetsmarknadens
            förfogande. Gör man inte det faller detta system.
          </note>
          <note>
            Senast var det en dom som gällde en kvinna med sju barn, tror
            jag, där man drog undan just detta skyddsnät. Det finns redan
            i dag ett krav på att människor ska använda sin förmåga, men vi
            drar inte undan det sista skyddsnätet annat än i extrema fall.
            Men det jag hör att Lars Elinderson och moderaterna säger är att
            de vill dra undan det sista skyddsnätet efter tre månader. Det
            måste vi göra, för annars tar inte människorna egna initiativ
            - annars är inte människor aktiva.
          </note>
          <note>
            Jag tror att det är fel utgångspunkt. Jag tror att vi ska ha
            ett system som innebär att skyddsnäten finns där i krissituationer.
            I övrigt ska vi ha en arbetsmarknadspolitik som leder människor
            in i arbetslivet. Den ska vi utveckla, men vi ska inte jobba med
            repressalier.
          </note>
          <note type="speaker">
            Anf. 148 LARS ELINDERSON (m) replik:
          </note>
          <note>
            Fru talman! Jag tror att vi i alla fall i teorin är överens om
            principen att socialbidraget inte ska ses som en långsiktig försörjningsform,
            utan det ska ersättas med andra former av aktiverande och aktiva
            insatser för att människor ska komma tillbaka till ett riktigt
            samhällsliv och till arbetslivet. Det har vi som princip. Men
            det sociala försörjningsstödet har de facto för en stor grupp
            människor blivit en del av en långsiktig försörjning, eller för
            ganska många hela den långsiktiga försörjningen, därför att det
            sätter en spärr på andra insatser. Man har löst problemet från
            den sociala myndighetens sida genom att klara försörjningen. Man
            har kanske inte ork för, eller prioriterar inte, aktiva insatser
            som får in människorna i det sociala livet och i arbetslivet.
          </note>
          <note>
            I Farum har man gjort precis det vi säger, dvs. att man har sagt
            att man inte kommer att betala ut passiva försörjningsstöd av
            den typen - man kallar det någonting annat än vi kallar det -
            men man erbjuder alla en utbildningsplats eller ett arbete med
            en anställning. Det är precis vad vi säger att vi vill göra.
          </note>
          <note>
            Självklart innebär det sociala skyddsnätet att vi har ett ansvar
            inte i första hand för att försörja människor utan för att få
            ut människor i ett aktivt samhällsliv och ut på arbetsmarknaden.
            Det den nuvarande ordningen gör är att den passiviserar människor.
            Jag säger inte att människor är lata, men de flesta är förmodligen
            som jag och har en tröskel att gå över.
          </note>
          <note>
            Tröskeln har en tendens att växa och bli jobbigare ju mer problematisk
            situationen blir. Jag tror att även
          </note>
          <note>
            Ingrid Burman i en besvärlig situation skulle se den svårighet
            det innebär att själv aktivera sig om man såg ett alternativ där
            man kunde få sin försörjning på ett annat sätt. Det är vårt resonemang.
          </note>
          <note>
            Ajournering
          </note>
          <note>
            Kammaren beslutade kl. 17.59 på förslag av andre vice talmannen
            att ajournera förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            14 § (forts.) Socialtjänstfrågor (forts. SoU6)
          </note>
          <note type="speaker">
            Anf. 149 KENNETH JOHANSSON (c):
          </note>
          <note>
            Fru talman! Jag vill börja med att yrka bifall till reservation
            nr 2, men jag står självfallet också bakom övriga reservationer
            där Centerpartiet förekommer.
          </note>
          <note>
            Fru talman! För de flesta människorna i välfärdslandet Sverige
            är tryggheten självklar. Det sociala nätverket är starkt och den
            ekonomiska standarden bra. Men en del människor, inte så få, har
            det mycket svårt i välfärdslandet Sverige. Det handlar om ensamhet,
            otrygghet, vilsenhet, hemlöshet, psykisk ohälsa och missbruk.
            Listan kan göras lång. Den ekonomiska tryggheten handlar för många
            om att få det att gå ihop för dagen. Socialtjänstens bedömning
            är avgörande för mat och härbärge. Det finns en risk att Sverige
            går mot ett tiondelssamhälle där den stora majoriteten har det
            bra medan den resterande delen av befolkningen har det svårt och
            har små möjligheter att förändra den egna situationen.
          </note>
          <note>
            Centerpartiet vill ge makten åter till människor.
          </note>
          <note>
            Samhällets uppgift måste vara att ge lika möjligheter till människor
            och stötta enskilda initiativ i stället för att påtala människors
            underlägsenhet. Vi ska fokusera på människors inneboende kraft
            och vilja att förändra sitt eget liv. Vi måste bort från ett samhälle
            där människorna står med mössan i hand. Det kräver ett nyoch omtänkande,
            en förnyad välfärd med inriktning på att skapa trygghet för alla
            och lika möjligheter för alla.
          </note>
          <note>
            En väl fungerande socialtjänst är en grundläggande del i välfärdssamhället.
            Människor ska kunna känna trygghet i att det finns ett yttersta
            skyddsnät om de inte klarar upp sin situation på egen hand eller
            genom anhöriga. Samtidigt är det viktigt att socialtjänsten inte
            ersätter det civila samhällets uppgifter.
          </note>
          <note>
            Ett väl fungerande civilt samhälle har också ett skyddsnät som
            skyddar den enskilde. Det viktigaste i socialt arbete, oberoende
            om det sker inom den kommunala socialtjänstens ram eller genom
            frivilligorganisationer, är att det finns ett skydd för den enskilde
            mot övergrepp och hjälp till den enskilde med att stå på egna
            ben.
          </note>
          <note>
            Fru talman! Centerpartiet anser att det behöver göras en total
            översyn av hela socialtjänstlagstiftningen. Den nuvarande socialtjänstlagstiftningen
            är från
          </note>
          <note>
            1980. Därefter har enbart en del mindre justeringar gjorts. Mycket
            har hänt. Det har skett större reformer, t.ex. ädelreformen och
            psykädelreformen. En riksnorm har införts m.m. Antalet medborgare
            som har tvingats till socialbidrag har under ett antal år drastiskt
            ökat.
          </note>
          <note>
            Vi föreslår således en total översyn av socialtjänstlagstiftningen.
            Utredningen bör få i uppdrag att göra en samlad översyn av den
            enskildes rätt i hela lagstiftningen, socialtjänstens samarbete
            med det omgivande samhället och klarlägga om det finns uppgifter
            inom socialtjänsten som bör flyttas bort därifrån. Jag och Centerpartiet
            vill dessutom poängtera hur viktigt det är att barnperspektivet
            får genomslag såväl i socialtjänstens arbete som i lagstiftning.
          </note>
          <note>
            I Socialstyrelsens utvärdering av försörjningsstöd konstaterar
            man att riksnormen har blivit en enhetsnorm i stället för en riksnorm.
            Det varnade Centerpartiet för när riksnormen infördes. Vi sade
            att riksnormen kommer att bli ett tak i stället för ett golv.
          </note>
          <note>
            Centerpartiet anser alltjämt att det är socialtjänsten, och ytterst
            de förtroendevalda, som ska ha ansvaret för de bedömningar som
            behöver göras utifrån de lokala förutsättningarna. Socialtjänstens
            helhetsbedömningar, alltid med medborgarens bästa för ögonen,
            när det gäller ekonomi, social situation m.m.
          </note>
          <note>
            måste väga tyngre än riksnormer.
          </note>
          <note>
            Nuvarande system gör att biståndet i vissa delar av landet är
            otillräckligt medan det i andra delar kan upplevas som alltför
            generöst. Vi har även föreslagit konkreta förändringar, att den
            enskilde ska tillförsäkras en social grundtrygghet, inte enbart
            skälig levnadsnivå, och att medborgaren ska ges möjlighet att
            ta eget ansvar. Det bör också vägas in i lagstiftningen.
          </note>
          <note>
            Centerpartiet har även föreslagit att socialtjänstlagen ändras
            så att studenter inte omfattas av kravet på motprestationer av
            socialbidragstagaren. Det välmotiverade syftet, att undvika passivisering,
            som gäller för vissa grupper är enligt vår uppfattning inte relevant
            för studenter som ju har sina studier att återvända till.
          </note>
          <note>
            Centerpartiet anser att grunden för vårdnad om barnen ska vara
            gemensam vårdnad, i enlighet med nuvarande lagstiftning. Det finns
            dock, enligt vår uppfattning, anledning att kvalitetssäkra de
            vårdnadsutredningar som socialtjänsten ansvarar för vid skilsmässa
            och separation. En vårdnadsutredning är i många fall avgörande
            för vem som ska få vårdnaden om barnen vid en tvist. Därför är
            det viktigt att den är av mycket hög kvalitet. Vi vill pröva möjligheterna
            att införa en form av second opinion, dvs. möjlighet till ytterligare
            en social prövning om endera parten anser sig missbedömd. Centerpartiets
            förslag är att kvalitetssäkring av vårdnadsutredningar skulle
            kunna ske i form av, som jag sade, en second opinion. Det är en
            idé som vi tycker bör utredas.
          </note>
          <note>
            Fru talman! Med detta har jag redovisat ett sammandrag av vår
            uppfattning när det gäller betänkandet om socialtjänstfrågor.
          </note>
          <note type="speaker">
            Anf. 150 INGRID BURMAN (v) replik:
          </note>
          <note>
            Fru talman! Kenneth Johansson talade ganska mycket om riksnormen,
            att den har blivit ett tak i stället för ett golv. Kenneth Johansson
            sade sedan att det måste vara socialtjänsten i kommunen och politikerna
            som avgör nivåer. Vad är det i den nuvarande rekommendationen
            för riksnormen som hindrar de kommunala förtroendevalda från att
            fatta beslut om en högre nivå? Det är jag väldigt nyfiken på,
            eftersom jag inte har sett det hindret.
          </note>
          <note>
            Den andra frågan gäller ett citat ur den reservation som Kenneth
            Johansson står bakom. Det står att riksnormen gör att biståndet
            i vissa delar av landet är otillräckligt medan det i andra delar
            kan upplevas som alltför generöst. Jag är väldigt nyfiken på i
            vilka delar av landet som biståndet är alltför generöst. För mig
            är detta vita fläckar.
          </note>
          <note>
            Min tredje fråga handlar om detta med barnbidraget kontra socialbidraget.
            Vad är det, Kenneth Johansson, som gör att jag och mina barn ska
            ta del av barnbidragshöjningen men inte de barn som lever i en
            socialbidragsberättigad familj? Var är barnperspektivet i den
            frågan?
          </note>
          <note type="speaker">
            Anf. 151 KENNETH JOHANSSON (c) replik:
          </note>
          <note>
            Fru talman! Som jag sade finns det självfallet inget formellt
            hinder att gå ifrån normen. Däremot visar
          </note>
          <note>
            Socialstyrelsens utvärdering, precis som jag åberopade, att riksnormen
            i realiteten blivit ett tak i stället för ett golv. Det var precis
            det som vi varnade för: att det i realiteten blir ett stelbent
            system som inte gör individuella anpassningar och bedömningar.
            Formellt kan man göra detta, men det görs inte i praktiken. Det
            är vad Socialstyrelsen har redovisat i sin utvärdering.
          </note>
          <note>
            Det är därför vi vill uppmuntra till att man verkligen gör individuella
            bedömningar - självfallet utifrån den enskildes situation, vilket
            ju är det viktigaste, men även utifrån de skillnader som kan finnas
            i geografiskt hänseende. Peka ut några orter, landsdelar eller
            kommuner tänker jag inte göra, men förutsättningarna varierar.
          </note>
          <note>
            Sedan vill jag ge Ingrid Burman rätt: Jag tycker, när det gäller
            den del som handlar om barnbidrag och socialbidrag, att det ligger
            mycket i de synpunkter som Ingrid Burman framförde i sitt anförande.
          </note>
          <note type="speaker">
            Anf. 152 INGRID BURMAN (v) replik:
          </note>
          <note>
            Fru talman! Jag tackar Kenneth Johansson för den sista delen
            av svaret och ser fram emot att vi kan bli fler partier som driver
            den frågan i framtiden.
          </note>
          <note>
            Sedan gällde det riksnormen. Vad som hände när den infördes var
            att ett antal kommuner fick höja socialbidragsnormen. Anledningen
            till att man tog greppet att införa en riksnorm i kronor och ören
            var ju att det fanns enorma skillnader över landet och att skillnaderna
            gick under lågvattenmärket för vilka ekonomiska förutsättningar
            människor kunde leva under. Vad detta innebar var att vi höjde
            golvet, och det tycker jag är bra. Att det sedan inte finns kommunalpolitiker
            som tar ansvar för att göra generösare bedömningar utifrån individers
            behov och kommunens förutsättningar tycker jag inte vi ska åtgärda
            genom att driva upp riksnormen och skapa möjligheter för kommuner
            att sänka detta golv, som enligt min uppfattning ligger alltför
            lågt. Här sätter jag stor tilltro till den socialtjänstutredning
            som vi ska debattera senare i denna kammare och där man lyfter
            in fler saker under riksnormen.
          </note>
          <note>
            Jag tror att en bättre lösning är att Kenneth Johansson ser till
            att Centerns kommunalpolitiker och jag ser till att Vänsterpartiets
            kommunalpolitiker blir aktivare när det gäller att höja socialbidragsnormen
            i de olika kommunerna och på så sätt få den variabel men ovanför
            riksnormen.
          </note>
          <note type="speaker">
            Anf. 153 KENNETH JOHANSSON (c) replik:
          </note>
          <note>
            Fru talman! Jag tycker att det finns all anledning att uppmuntra
            debatt om och insikt i att om man ger enskilda människor i ekonomiskt
            trångmål en reell chans att starta ett nytt liv i ekonomiskt hänseende
            är detta för samhällsekonomin och kommunalekonomin
          </note>
          <note>
            - och framför allt för de enskilda individerna, för familj och
            anhöriga - en väldigt bra investering.
          </note>
          <note>
            Jag har egna kommunala erfarenheter av att om man har en bruttonorm
            som ligger ett par hundralappar högre så har man igen det, därför
            att man då har möjlighet att snabbare få in människor i ett självständigt
            liv. Det måste ju vara syftet med socialtjänstens insatser. I
            den delen tycker jag att det finns all anledning att hjälpas åt
            allihop att uppmuntra till att kommunala förtroendevalda diskuterar
            och debatterar detta och får den insikten.
          </note>
          <note>
            Slutligen konstaterar jag bara att Socialstyrelsens utvärdering
            har pekat på att man inte gör tillräckligt mycket av individuella
            bedömningar utan kör med en likriktning som blev den effekt av
            riksnormen som vi varnade för. Det tycker jag är tråkigt.
          </note>
          <note type="speaker">
            Anf. 154 THOMAS JULIN (mp):
          </note>
          <note>
            Fru talman! I det här betänkandet har jag ett flertal reservationer.
            Jag får därför nöja mig med att tala om några av mina yrkanden.
          </note>
          <note>
            Jag ska börja med ett yrkande som ligger nära vårt tidigare ärende.
            Det gäller ett förslag om att ändra i lagen om vård av missbrukare,
            LVM. Enligt lagen ska tvångsvård beslutas om någon till följd
            av missbruk är i behov av vård för att komma ifrån sitt missbruk
            och vårdbehovet inte kan tillgodoses enligt socialtjänstlagen
            och om missbrukaren utsätter sin fysiska eller psykiska hälsa
            för allvarlig fara, löper uppenbar risk att förstöra sitt liv
            eller kan befaras komma att allvarligt skada sig själv eller någon
            närstående.
          </note>
          <note>
            I ett fall där LVM begärts för en höggravid kvinna, inte för
            hennes skull utan för att skydda fostret, har det hänt att denna
            begäran avvisats med motivet att kvinnans liv inte varit i fara
            och att lagen inte kan ta någon hänsyn till fostret. Denna uppgift
            har jag fått från en socialtjänsteman. Sedan har jag pratat med
            ytterligare några socialtjänstemän om det här fallet, och de har
            sagt: Ja, så är det. Så fungerar det i verkligheten.
          </note>
          <note>
            Om det kan inträffa något sådant, om lagen kan tolkas på det
            sättet att inte även fostret skyddas, anser jag att det är en
            allvarlig brist i lagstiftningen, en brist som kan medföra att
            barn föds med bestående men på grund av moderns missbruk och samhällets
            passivitet.
          </note>
          <note>
            Vi i Miljöpartiet anser att lagen måste ändras så att även det
            väntade barnet skyddas.
          </note>
          <note>
            Fru talman! En annan viktig fråga är rätten att kunna överklaga
            beslut som fattas med stöd av socialtjänstlagen.
          </note>
          <note>
            Redan när regeringen 1997 föreslog inskränkningar i besvärsrätten
            möttes förslaget av skarp kritik.
          </note>
          <note>
            De försämrade möjligheterna att överklaga beslut har lett till
            att de svagaste i samhället, de som lever på marginalen eller
            därunder, fått det sämre med den nya socialtjänstlagen. Bl.a.
            har missbruksvården blivit nedprioriterad.
          </note>
          <note>
            I Miljöpartiet anser vi att alla beslut om bistånd ska kunna
            överklagas och välkomnar därför de förslag och krav som nu dyker
            upp om att åter förbättra möjligheten att överklaga beslut om
            bistånd. Givetvis tycker jag att det är synd att utskottet inte
            ställde sig bakom Miljöpartiets förslag i den här frågan.
          </note>
          <note>
            I en annan miljöpartimotion som behandlas i det här betänkandet
            har vi uttalat att vi anser det beklagligt att höjningen av barnbidragen
            inte kommer alla barn till godo. Detta har även Ingrid Burman
            tagit upp. Kommande höjningar betyder mycket för de flesta barnfamiljer.
            För några innebär de inte så mycket utan blir mer som grädde på
            moset. Men för dem som mest av alla behöver en höjning av barnbidraget,
            de familjer som uppbär socialbidrag, innebär höjningen med nuvarande
            regler att socialbidraget minskar med lika mycket som barnbidraget
            höjs. Det blir med andra ord kommunen som får de fattigas barnbidragshöjning,
            och det tycker vi är oacceptabelt.
          </note>
          <note>
            Vi tycker att det är orättvist och osolidariskt att de med de
            största behoven blir utan. Vi vill därför att det genomförs en
            förändring så att barnbidraget inte medräknas vid beräkningen
            av socialbidragets storlek.
          </note>
          <note>
            Fru talman! I Miljöpartiet anser vi att det behövs sociala förtroendenämnder.
            Inom vården har det länge funnits förtroendenämnder, vilka numera
            kallas patientnämnder. Vi anser att det behövs liknande nämnder
            när det gäller socialtjänsten. Det är ett allvarligt fel när som
            i dag socialtjänstemän måste låsa in sig av rädsla för sina klienter
            och många klienter upplever socialtjänsten som ett hot i stället
            för en möjlighet till hjälp och stöd.
          </note>
          <note>
            För många är mötet med socialtjänsten svårt. Här, precis som
            på många andra områden i samhället, kan det uppstå problem i kontakten
            mellan enskilda och tjänstemän. Det är inte heller ovanligt att
            den som söker hjälp eller blir kallad till socialtjänsten känner
            sig kränkt och utlämnad. Den som söker hjälp kan uppleva att han
            eller hon fått ett dåligt bemötande, vara missnöjd med den hjälp
            som har erbjudits och som ges eller anse att hjälpen har uteblivit.
            Tyvärr känner sig många totalt utlämnade i sin kontakt med socialtjänsten.
          </note>
          <note>
            Fru talman! De hjälpsökande eller de som av någon anledning har
            en kontakt med socialtjänsten har i dag ingen instans dit de enkelt
            kan vända sig för att få information om sina rättigheter eller
            för att framföra sina klagomål. Det saknas som vi ser det en säkerhetsventil
            i det sociala systemet.
          </note>
          <note>
            Vi är övertygade om att det behövs en nämnd som kan förbättra
            och underlätta kontakten mellan de hjälpsökande, klienterna, och
            personalen inom socialtjänsten. En social förtroendenämnd skulle
            med all säkerhet också fungera som en säkerhetsventil. Den skulle
            säkerligen också underlätta för tjänstemän vid socialkontoren
            samt ge de berörda möjlighet att bli hörda på ett mycket bättre
            sätt än i dag. Vi föreslår därför att man tar ett initiativ och
            försöker få sådana sociala förtroendenämnder inrättade.
          </note>
          <note>
            Fru talman! I övrigt står jag bakom samtliga mina reservationer
            till det här betänkandet, men nöjer mig med att yrka bifall till
            reservation 11, som berör barnbidraget.
          </note>
          <note type="speaker">
            Anf. 155 ELISEBEHT MARKSTRÖM (s):
          </note>
          <note>
            Fru talman! I det betänkande som vi nu hanterar behandlas 30
            motioner som rör socialtjänstfrågor, och till betänkandet har
            fogats 24 reservationer. Många av de motioner som vi tar upp i
            dag har tidigare varit uppe till debatt här i kammaren, medan
            några är nya.
          </note>
          <note>
            Jag börjar med att yrka avslag på alla motioner och bifall till
            utskottets hemställan.
          </note>
          <note>
            Men det är några saker som jag vill lyfta fram i debatten i dag.
            Det är till att börja med att det är glädjande att kostnaderna
            för socialbidragen de senaste 1 ½ åren har minskat. Förra året,
            1999, minskade kostnaderna med 8 % jämfört med året innan. Det
            beror på att fler människor finns i arbete nu än tidigare.
          </note>
          <note>
            Även om det är glädjande är det inte tillräckligt.
          </note>
          <note>
            Alltför många är fortfarande helt arbetslösa eller har för lite
            arbete. Särskilt bland kvinnor är deltidsarbetslösheten fortfarande
            hög. Invandrare, barn till invandrare och de äldre som tidigare
            kanske blivit av med jobbet har svårt att över huvud taget få
            ett nytt jobb.
          </note>
          <note>
            Moderaternas reservation vad gäller de allmänna utgångspunkterna
            för socialtjänsten innehåller en beskrivning av vad man kallar
            den lilla världen, som antas vara familjen, släkt och vänner,
            grannar, medarbetare, arbetskamrater och föreningslivet. Ja, egentligen
            alla utom samhället.
          </note>
          <note>
            Den här lilla världen bör enligt moderaterna stärkas och, som
            jag förstår det, är det i första hand dessa personer som ska gå
            in och hjälpa till att reda ut de bekymmer som människor kan ha.
            Visst är det bra, och så sker naturligtvis redan i dag. Människor
            hjälper och stöder varandra sins emellan. Men det är något helt
            annat att bygga ett system där människor blir beroende av enskilda
            personers godtycke och lust att hjälpa till än att ha ett generellt
            system som alla är med och betalar till och alla har rätt att
            ta del av när man så behöver.
          </note>
          <note>
            Det är, fru talman, viktigt att människor verkligen kan lita
            på att de system som de är med och betalar för när de har arbete
            och betalar skatt verkligen finns där och ger hjälp den dag man
            behöver dem. Man ska inte behöva gå omvägen genom t.ex. sociallån,
            som är ett annat moderat förslag, dvs. man ska först låna pengar
            av kommunen till sin försörjning innan samhällets hjälpsystem
            träder in.
          </note>
          <note>
            Det är känt att människor, i motsats till vad moderaterna tycks
            tro, gör allt de kan för att undvika att gå till kommunens socialbyrå
            för att ansöka om pengar.
          </note>
          <note>
            Det är ofta precis tvärtom, att människor kanske t.o.m. väntar
            för länge och hinner dra på sig ganska stora skulder innan de
            tar steget och söker hjälp hos kommunen. Det är över huvud taget
            så, fru talman, att moderaterna har en paternalistisk syn på dem
            som är i behov av socialtjänstens stöd, särskilt när det gäller
            försörjningsstöd.
          </note>
          <note>
            För lite sedan kunde vi i en av tidningarna ta del av vad som
            har snickrats ihop i moderaternas socialpolitiska arbetsgrupp.
            Där framförs idéer som att omvandla landets socialpolitiskt mest
            utsatta områden till särskilda utvecklingszoner. Det är en helt
            annan socialpolitik än som ska råda i andra delar av landet.
          </note>
          <note>
            Där ska moderaterna experimentera med system som tycks ha som
            utgångspunkt att vissa människor egentligen inte vill ha ett arbete
            och inte vill försörja sig själva, utan behöver mycket piska,
            lite morot, men framför allt repressalier om de inte lyckas ta
            sig ur arbetslösheten.
          </note>
          <note>
            Högst nio månader under en femårsperiod eller, omräknat, nio
            månader av 60 ska man kunna få ett tillfälligt ekonomiskt stöd.
            I övrigt gäller att den som inte accepterar det arbete eller den
            sysselsättning som kommunen förutsätts erbjuda, dock till en lön
            som ska understiga avtalsenliga löner, inte som i dag ska garanteras
            en skälig levnadsnivå utan någon annan levnadsnivå.
          </note>
          <note>
            Eget arbete och möjlighet till egen försörjning utan att behöva
            ansöka om försörjningsstöd är självklart en målsättning inte bara
            för moderaterna. Den önskan står vi alla bakom. Men vägen till
            att det ska bli verkligt för fler går inte genom försämringar
            för dem som behöver stöd utan i första hand genom en ökad efterfrågan
            på arbetskraft, en aktiv arbetsmarknadspolitik, bra möjligheter
            till omskolning och fortbildning, och för dem som långa tider
            av olika skäl inte har kunnat försörja sig själva genom en kunskapsbaserad
            socialtjänst som förmår att stärka, motivera och stödja personer
            fram till självständighet.
          </note>
          <note>
            Fru talman! Jag ska beröra några av de förslag som betänkandet
            hanterar. Jag tänker på Centerns förslag, som vi tidigare hörde
            Kenneth Johansson tala om, vad gäller total översyn av sociallagstiftningen.
          </note>
          <note>
            Den har mycket riktigt, som Kenneth Johansson sade, funnits sedan
            1980 och har hela tiden varit utsatt för översyn. Ett flertal
            större granskningar har gjorts av socialtjänstlagen sedan den
            kom, nu senast genom den socialtjänstutredning som regeringen
            just nu håller på att förbereda en proposition utifrån.
          </note>
          <note>
            Men i Centerns resonemang tas det upp att socialtjänsten har
            kommit att få ett allt större ansvar för människors grundläggande
            trygghet, vilket är riktigt och har sin förklaring i situationen
            på arbetsmarknaden, som jag tidigare har berört. Detta och det
            faktum att det bland dem som har jobb finns de som har så låg
            lön att de behöver kompletterande ekonomiskt stöd förändras bara
            genom att fler får arbete och att lönerna i låglöneyrkena ökar.
          </note>
          <note>
            Just nu ser det ljusare ut när det gäller möjligheterna att få
            ett arbete än vad det har gjort på länge, men det är en lång väg
            kvar innan alla har ett jobb.
          </note>
          <note>
            Jag gör i stället analysen att den stora utmaningen för socialtjänsten
            är att hitta metoder för kvalitetssäkring, utvärdering och uppföljning
            av arbete för att se om det resultat som skulle uppnås verkligen
            uppnåddes.
          </note>
          <note>
            Ta som exempel individinriktade insatser för barn och unga. Där
            saknas nästan helt kunskap om vilken effekt t.ex. omhändertagande
            och vård utom hemmet har haft för de barn det har varit fråga
            om. När det gäller vården av vuxna missbrukare är kunskapsbristen
            om möjligt ännu större.
          </note>
          <note>
            Jag vet att detta är svårt, men detta är viktigt särskilt för
            den enskilde men också för samhället, som både beslutar om de
            ingripande åtgärder som det är fråga om och som har att betala
            mycket stora summor pengar för vården.
          </note>
          <note>
            Kunskap om barn och barns behov är inte en kunskap som socialtjänsten
            automatiskt är bärare av.
          </note>
          <note>
            Sedan riksdagen fört in i socialtjänstlagen att beslut som rör
            barn ska utgå från barnets bästa ställs krav som kräver helt nya
            metoder och nya instrument för kvalitetssäkring. Det gäller också
            det förtydligande som gjordes vad gäller socialtjänstens ansvar
            att stödja misshandlade kvinnor på ett bättre sätt än tidigare.
          </note>
          <note>
            I det här sammanhanget passar jag också på att nämna att det
            finns ett par reservationer som rör just socialtjänstens kompetens
            och kvalitet. En reservation tar upp ett förslag om att införa
            en andra bedömning, en s.k. second opinion, vid vårdnadsutredningar.
            I de fallen, som ofta också är en konfliktsituation, som måste
            hanteras i ett arbete som redan från början ska vara av så hög
            kvalitet att de inblandade parterna ska komma fram till en lösning
            som kan ge alla inblandade lugn och ro, vilket inte minst är viktigt
            för barnen, skulle en andra bedömning bara förlänga tiden. Men
            jag håller med om att en kvalitetssäkring och en utveckling behövs.
            För detta måste socialtjänsten ta ett ansvar. Grunden måste nämligen
            vara att all socialtjänst ska utövas av personal som har rätt
            och tillräcklig kompetens för uppgiften. Det behövs säkert även
            här fortbildning i samtalsmetodik, konfliktlösning och avtalsskrivande
            för den personal som ska arbeta med frågorna.
          </note>
          <note>
            Fru talman! Det finns fler förslag som redan har berörts. Jag
            avslutar detta anförande med att säga att i väntan på den proposition
            som vi alla ser fram emot till hösten, får denna debatt bli ett
            litet avstamp inför det som komma ska.
          </note>
          <note type="speaker">
            Anf. 156 LARS ELINDERSON (m):
          </note>
          <note>
            Fru talman! Elisebeht Markström beskrev vår uppfattning av det
            ansvar vi vill lägga på oss som privatpersoner för den sociala
            utvecklingen och tryggheten i samhället som ett samhälle som bygger
            på godtycke. Hon sade att det omfattar alla utom samhället. Vi
            har en helt annan syn på detta. Enskilda människor, organisationer,
            familjer, arbetsliv, är för oss en del av samhället, den viktigaste
            delen av samhället. Samhällets offentliga institutioner är en
            annan del som ska rycka in när behoven inte kan tillgodoses på
            annat sätt. Det står faktiskt i socialtjänstlagen att kommunen
            är skyldig att tillgodose behoven om de inte kan tillgodoses på
            annat sätt.
          </note>
          <note>
            Vi vill stödja den civila delen av samhället, människors egna
            möjligheter att stödja närstående och arbetskamrater just därför
            att godtycket blir mindre. I
          </note>
          <note>
            dag är det enligt inkomststatistiken en tredjedel som ligger
            under vad som egentligen skulle berättiga till socialt bistånd,
            och en tredjedel utnyttjar av olika skäl detta. Det är som Elisebeht
            Markström säger, nämligen att människor undviker bistånd så mycket
            som möjligt.
          </note>
          <note>
            Enligt riksdagens utredningstjänst är det så att om alla människor
            som enligt inkomststatistiken ligger under normen för socialbidrag
            skulle utnyttja bidrag skulle vi trefaldiga kostnaderna för socialbidrag
            i dag.
          </note>
          <note>
            Det är godtycke.
          </note>
          <note>
            Jag vill förtydliga en del av det förslag som vår integrationskommitté
            har presenterat. Det innebär inte att vissa områden i landet ska
            väljas ut. Det innebär att ett inledande försök ska påbörjas i
            vissa områden i landet där det ska bli en skyldighet för kommunen
            att erbjuda jobb i stället för ett långsiktigt socialbidragsberoende.
            Kommunen ska vara skyldig att senast inom 48 timmar erbjuda ett
            jobb i stället för ett passivt bidrag.
          </note>
          <note type="speaker">
            Anf. 157 ELISEBEHT MARKSTRÖM (s):
          </note>
          <note>
            Fru talman! Det är riktigt, Lars Elinderson, att om alla som
            skulle ha rätt att enligt normen ansöka om försörjningsstöd skulle
            göra så skulle kostnaderna skjuta i höjden. Vi slår upp alldeles
            öppna dörrar, för det är precis så människor beter sig. Människor
            skriker inte i första hand på samhället, kommunen och socialtjänsten,
            utan de allra flesta löser sina bekymmer på annat sätt, nämligen
            i den trängre kretsen.
          </note>
          <note>
            Lars Elinderson talar om ett helt annat system, nämligen att
            bygga ett system som man ska förlita sig på till skillnad från
            det system som i dag finns som är generellt och som man har rätt
            att ta del av under vissa omständigheter. Det är det jag vänder
            mig emot.
          </note>
          <note>
            Det är möjligt att det inte var helt korrekt återgivet i tidningen
            om experimenten med utvecklingscentrum på vissa håll i landet.
            Då har Lars Elinderson och moderaterna alla möjligheter att förtydliga
            sig på den punkten. I mina öron och ögon är det en riktig rysare
            om vissa delar av landet, som socialpolitiskt är tunga, ska utses
            till utvecklingsområden med experiment med den typ av åtgärder
            som jag beskrev efter att läst om förslagen i tidningarna.
          </note>
          <note>
            Ambitionen är att så fort som möjligt få människor ut i arbete.
            Frågan är hur man ska bära sig åt. Jag tror inte på att piskor
            av det slag som Lars Elinderson och moderaterna talar om är den
            rätta vägen. Det är helt andra insatser som behövs för att det
            ska kunna bli en hållbar utveckling.
          </note>
          <note type="speaker">
            Anf. 158 LARS ELINDERSON (m):
          </note>
          <note>
            Fru talman! De piskor som vi vill ta i anspråk inom socialtjänstpolitiken
            riktar sig framför allt mot de politiskt ansvariga lokalt i kommunernas
            sociala nämnder. Det är piskor som ska stimulera eller tvinga
            kommunerna att hitta praktiska åtgärder för att få människor ut
            i arbete.
          </note>
          <note>
            Den rysare som Elisebeht Markström beskriver finns på nära håll.
            Den finns i Danmark. Jag vet inte om Elisebeht Markström har haft
            möjlighet att studera eller läsa om det experiment som har pågått
            i
          </note>
          <note>
            Danmark under ett antal år. Inledningsvis beskrevs det av danska
            socialpolitiker som Elisebeht Markström nu beskriver moderat politik,
            men i dag hyllar alla modellen. Det blir en modell för dansk socialpolitik
            över hela linjen - såvitt jag förstår.
          </note>
          <note>
            Jag skulle gärna höra Elisebeht Markströms reaktioner på uppgifterna
            från Farum. Man har tagit bort socialbidragsberoendet, och man
            har en arbetsgaranti, dvs. att inom 48 timmar erbjuda arbete till
            alla. Man har i princip som enda kommun i Danmark avskaffat arbetslösheten,
            trots att man är en kommun med många av de traditionella problem
            som finns i de flyktingtäta områdena i våra storstadsområden.
            Jag skulle vilja höra Elisebeht Markströms kommentarer till detta.
          </note>
          <note type="speaker">
            Anf. 159 ELISEBEHT MARKSTRÖM (s):
          </note>
          <note>
            Fru talman! Jag har inte studerat Farum så nära som Lars Elinderson
            har gjort. Jag ska självklart göra det.
          </note>
          <note>
            Visst är det något stickande att tala om ett system där man ska
            få ersättning under kort tid. Lars Elinderson sade tidigare under
            debatten att alla behovsprövade bidrag helst ska vara tidsbegränsade,
            så att ingen får för sig att gå alltför lång tid.
          </note>
          <note>
            Människor får försörjningsstöd under så lång tid som de behöver
            den för att de inte kan försörja sig själva.
          </note>
          <note>
            Oftast beror det på arbetslöshet. De senaste åren har det absolut
            största antalet berott på att man inte har haft tillräckligt med
            arbete. Men det finns också andra grupper som har försörjningsstöd
            och får hjälp den vägen. Hos dem är arbete inte i första hand,
            just nu i alla fall, den framkomliga vägen till egen försörjning.
          </note>
          <note>
            En fundering som man kan ha när man kikar på
          </note>
          <note>
            Moderaternas förslag är om man ska ha den här låga lönen för
            det jobb som kommunen ska skaka fram inom 48 timmar till den som
            är arbetslös. Lönen ska ju vara under kollektivavtalet eller under
            det löneläge som råder på orten. Då får jag en fundering: Blir
            det så att man också tar bort normen? Om människor förutsätts
            försörja sig på de här pengarna, som är under avtalsenlig lön
            - innebär inte det en inlåsning i en fattigdomsfälla för en ganska
            stor grupp människor alldenstund normen tas bort? Lönen ska ju
            vara för en vuxen person på orten.
          </note>
          <note>
            Lars Elinderson har ingen replik kvar, men jag tror att vi återkommer
            till den här debatten.
          </note>
          <note type="speaker">
            Anf. 160 KENNETH JOHANSSON (c):
          </note>
          <note>
            Fru talman! Elisebeht Markström argumenterar mot Centerpartiets
            förslag om en översyn av socialtjänstlagstiftningen genom att
            säga att det har skett ett flertal större översyner. För egen
            del vill jag nog påstå att det har skett ett flertal mindre översyner,
            som har gjort att det i det närmaste är ett lapptäcke som vi nu
            talar om. Detta gör också att det finns ett mycket stort behov
            av att göra ett samlat arbete utifrån det faktum att det var senast
            1980 som något sådant gjordes.
          </note>
          <note>
            Vi är helt överens om att när det gäller kvalitetssäkring och
            utvärdering behöver mycket arbete göras.
          </note>
          <note>
            Min fråga är: Behöver det ena utesluta det andra?
          </note>
          <note>
            Min andra fråga handlar om att kvalitetssäkra vårdnadsutredningar
            och om vår idé om att utreda.
          </note>
          <note>
            Det finns inget högre anspråk än att utreda en second opinion
            i den delen. Vi är helt överens om att en bedömning är det absolut
            bästa, men att argumentet om att fördröja skulle vara det enda
            argumentet för att säga nej till att titta på möjligheterna -
            det har jag svårt att förstå.
          </note>
          <note>
            Jag tycker inte att man ska säga nej till en idé som en reflex,
            utan att man ska ta upp den, titta på den och se för- och nackdelar.
            Sedan kan man bedöma om det ligger någonting i den. Är inte det
            ett gott råd att jobba efter, Elisebeht Markström?
          </note>
          <note type="speaker">
            Anf. 161 ELISEBEHT MARKSTRÖM (s):
          </note>
          <note>
            Fru talman! Vad gäller förslaget om total översyn av sociallagstiftningen
            vill jag hävda att ett antal sådana har gjorts. Socialtjänstlagen
            tillkom 1980 -
          </note>
          <note>
            det är riktigt. Men jag tror att nästan under hela den tid som
            sedan dess har förflutit, med undantag av de första åren därefter,
            så har lagen varit utsatt för utvärdering och omarbetande. Nu
            senast skedde detta genom den socialtjänstutredning som regeringen
            just nu skriver förslag om.
          </note>
          <note>
            Det kanske inte egentligen är en översyn som behövs, utan snarare
            ett fördjupande arbete kring just de områden som jag förstår att
            vi är överens om. Det rör just detta med kvalitetshöjning, uppföljning
            och utvärdering. Socialstyrelsen har i ett flertal sammanhang
            påpekat just detta, och jag är glad att Socialstyrelsen tar tag
            i frågan ordentligt. Detta är nämligen svårt. Det är en grannlaga
            uppgift att i socialt arbete göra rätt vid rätt tillfälle så att
            rätt insats verkligen blir den insats som den berörde kommer i
            fråga för.
          </note>
          <note>
            När det gäller vårdnadsutredningarna är dessa också en grannlaga
            uppgift att arbeta med. Det är samma sak där egentligen - det
            handlar om kvalitet.
          </note>
          <note>
            Socialtjänsten måste hållas med personal som har rätt kompetens
            för den verksamheten. Vårdnadsutredningarna ska ju numera helst
            avslutas med ett frivilligt avtal mellan parterna. Socialtjänstens
            personal är med och vägleder parterna i den konfliktfyllda situation
            som det oftast är fråga om, och vi måste se till att personalen
            har ordentlig kompetens.
          </note>
          <note>
            Jag tror att det finns en hel del kvar att göra här, och jag
            är rädd för att en second opinion egentligen bara förlänger tiden.
            Det handlar om att göra rätt sak vid första tillfället också i
            det sammanhanget.
          </note>
          <note type="speaker">
            Anf. 162 INGRID BURMAN (v):
          </note>
          <note>
            Fru talman! Elisebeht Markström talar mycket om behovet av kompetens
            och kvalitet. Jag delar den uppfattningen, och jag tycker att
            det är bra att hon lyfter fram den frågan.
          </note>
          <note>
            Samtidigt avslår dock Elisebeht Markström och socialutskottets
            majoritet Vänsterpartiets motion i den delen. Eftersom den reservationen
            inte har berörts vore det intressant om Elisebeht Markström bättre
            kunde motivera avslaget.
          </note>
          <note>
            Men min egentliga fråga gäller barnbidragen och avräkningen gentemot
            socialbidragsnormen. Detta innebär att de barn som bäst behöver
            få ta del av den generella höjningen inte får det. Motionen går
            ut på att man utreder kostnader och modeller för att lyfta in
            detta. Den innebär ingen budgetkostnad nu och inget ställningstagande
            nu, utan den innebär enbart en fråga om hur detta skulle vara
            möjligt och om det också skulle vara önskvärt.
          </note>
          <note>
            Vilken är motiveringen till att avslå detta? Är det helt enkelt
            så att socialdemokratin inte anser att alla barn i Sverige ska
            ha del av den generella barnbidragshöjningen?
          </note>
          <note type="speaker">
            Anf. 163 ELISEBEHT MARKSTRÖM (s):
          </note>
          <note>
            Fru talman! Här skiljer vi oss åt i uppfattning,
          </note>
          <note>
            Ingrid Burman och jag. Jag är nämligen oerhört noga med att hävda
            att försörjningsstödet ska vara det yttersta skyddsnätet. Vänsterpartiet
            anser att en del andra inkomster ska räknas bort, t.ex. barnbidrag
            eller ideella skadestånd för den delen - det har ju också förts
            fram som en inkomst som bör undantas när man räknar både försörjningsstöd
            och bostadsbidrag. Detta tycker inte jag är rätt, därför att försörjningsstödet
            är och ska vara det yttersta skyddsnätet. Alla andra inkomster
            behöver räknas med.
          </note>
          <note>
            Det som Ingrid Burman och Vänsterpartiet egentligen talar om
            är en normhöjning för barnfamiljerna alldenstund man beräknar
            försörjningsstöd. I sådana fall är det enligt mitt förmenande
            bättre att föreslå en normhöjning. Vi ska inte börja göra en rad
            undantag i systemet. Det ena undantaget kommer snart att leda
            till krav på nya undantag, och det är det som jag försöker att
            värja mig mot.
          </note>
          <note>
            Den s.k. normen ska vara tillräckligt hög så att barnfamiljerna
            lever på en skälig levnadsnivå. Men vägen ut går egentligen bara
            genom arbete.
          </note>
          <note type="speaker">
            Anf. 164 INGRID BURMAN (v):
          </note>
          <note>
            Fru talman! Det sista håller jag med om - vägen ut går genom
            arbete.
          </note>
          <note>
            Men det finns ett problem i Elisebeht Markströms resonemang,
            nämligen att det finns en riksnorm för vad barn får och ska kosta.
            Den sätter också normen för vad barn får och ska kosta i socialbidragssystemet.
            Sedan sätter staten en annan norm när man ska utjämna skillnader
            mellan familjer där det finns barn och inte. Det innebär att man
            då höjer standarden för de barnfamiljer som inte lever på socialbidrag.
            Man höjer normen, och det kallas för generellt barnbidrag.
          </note>
          <note>
            Men man höjer inte parallellt eller samtidigt den norm som staten
            indirekt sätter via myndigheter för vad barn får kosta inom socialbidragssystemet.
            Man ser alltså att det finns två olika normsättningar för barns
            levnadsvillkor om man tittar på resultatet av det här systemet.
          </note>
          <note>
            Vi har sagt att vi kan tänka oss många olika tekniker för att
            åstadkomma att denna orättvisa utjämnas.
          </note>
          <note>
            Det kan t.ex. vara att man, parallellt med att man höjer barnbidragsnormen
            för att staten tycker att nu ska barnen ha lite bättre levnadsvillkor,
            går in och justerar upp inom ramen för socialbidragsnormen. Vi
            har sagt att vi kan lägga detta utanför. Vi är beredda att diskutera
            olika tekniker. Men vi är inte beredda att acceptera orättvisan.
          </note>
          <note type="speaker">
            Anf. 165 ELISEBEHT MARKSTRÖM (s):
          </note>
          <note>
            Fru talman! Det konkreta förslaget från Vänsterpartiet i den
            här motionen som avstyrks är ju just att barnbidragen ska frånräknas
            när man beräknar försörjningsstödet. Det är det som vi vänder
            oss emot.
          </note>
          <note>
            Vi tycker att försörjningsstödet ska vara det yttersta skyddsnätet.
            De inkomster som man har därutöver ska räknas med när man beräknar
            försörjningsstödet.
          </note>
          <note>
            Det finns ju också andra inkomster som människor kan ha. Den
            skäliga levnadsnivån ska naturligtvis vara uträknad så att också
            barnfamiljerna kan leva på en skälig levnadsnivå.
          </note>
          <note>
            Bekymret över huvud taget när det gäller behovsprövade system
            är ju att när människor skaffar sig en inkomst, antingen genom
            att man t.ex. övergår från deltid till heltid eller från arbetslöshet
            till arbete, kan det hända att man initialt inte tjänar fler kronor
            varje månad. Man måste upp över en viss nivå för att det ska märkas
            i plånboken. Det är ett bekymmer i sig.
          </note>
          <note>
            Det inser jag. Jag har själv varit i den situationen.
          </note>
          <note>
            Man måste se det så att man bakåt i tiden får räkna att det stöd
            som familjen har fått verkligen har varit någonting värt. Det
            är därför vi tycker att det är viktigt att man håller kvar synsättet
            på försörjningsstödet och inte börjar räkna från en rad inkomster,
            t.ex.
          </note>
          <note>
            barnbidraget eller de ideella skadestånden. Det är ju ett annat
            förslag som kan uppgå till ganska stora summor som Vänsterpartiet
            tycker att man kan frånräkna. Vi vänder oss mot det synsättet.
          </note>
          <note type="speaker">
            Anf. 166 INGRID BURMAN (v):
          </note>
          <note>
            Fru talman! Jag begärde ordet för att korrigera
          </note>
          <note>
            Elisebeht Markström på en punkt. Hon vidhåller att vi har en
            motion som pekar på en lösning. Jag ska be att få citera ur motionen.
          </note>
          <note>
            Vi säger att nu höjs barnbidraget, och det kommer inte vissa
            barnfamiljer till del. Vi säger: "Det innebär att riksnormen för
            barnfamiljer bör höjas med samma belopp som barnbidraget." Det
            är lösning ett.
          </note>
          <note>
            "En annan långsiktig lösning kan vara att barnbidraget lyfts
            ur normen". Det är lösning två.
          </note>
          <note>
            Uppdraget innebär att vi ber regeringen att utreda modeller och
            kostnader för att generella bidrag, dvs.
          </note>
          <note>
            barnbidrag, ska få genomslag även för familjer som lever på socialbidrag.
            Det handlar alltså om modeller.
          </note>
          <note>
            Vi är redo att diskutera flera saker.
          </note>
          <note>
            Sedan vidgar Elisebeht Markström den här diskussionen och tar
            in en annan motion där vi talar om ideella skadestånd. Jag ska
            gärna ta den diskussionen också.
          </note>
          <note>
            Men låt oss, för att hålla debatten ren, vara eniga om att Vänsterpartiets
            förslag handlar om att utreda modeller för att inte den här orättvisan
            ska få genomslag. Det kan handla om att fånga ambitionen i Elisebeht
            Markströms anförande, som jag hör den i alla fall, att man kanske
            bör se över normen för barnfamiljer samtidigt som man höjer barnbidragen,
            vilket vi har tagit upp som ett alternativ i vår motion. Tekniken
            är inte det viktigaste om man tycker att man bryter mot andra
            principer.
          </note>
          <note>
            Min fråga till Elisebeht Markström kvarstår. Är det rättvist
            eller orättvist att det faktiskt får genomslag för dem som har
            ganska bra inkomster men inte för de fattigaste familjerna? Vi
            vet båda två att vi här talar om de ensamstående mammorna - kvinnor
            med barn.
          </note>
          <note type="speaker">
            Anf. 167 ELISEBEHT MARKSTRÖM (s):
          </note>
          <note>
            Fru talman! Ja, jag tycker att det är rättvist, Ingrid
          </note>
          <note>
            Burman, att vi har det system vi har. Jag har egentligen inte
            något annat svar än det som jag har gett två gånger. Vi socialdemokrater
            anser att försörjningsstödet ska vara det yttersta skyddsnätet.
            När man beräknar det måste man ta hänsyn till familjens hela inkomst.
            Det är barnbidrag om det finns barn med i bilden, men det kan
            finnas andra stöd för andra grupper som också ska räknas med.
            Jag tycker att det är viktigt att man håller fast vid att systemet
            verkligen tar hänsyn till de inkomster som man kan ha från annat
            håll. Detta är väldigt viktigt för att upprätthålla respekten
            för systemet som ett yttersta skyddsnät.
          </note>
          <note>
            Om vi börjar föra in undantag av olika inkomstslag kommer snart
            hela systemet att ifrågasättas i första hand av dem vars inkomstslag
            inte räknas bort och i andra hand av den stora allmänheten. Det
            är jag alldeles övertygad om. Låt oss hålla systemet rent.
          </note>
          <note>
            Sedan gäller det uppdraget som Vänsterpartiet begär. Det går
            ju ut på att räkna ut hur det som vi socialdemokrater inte vill
            ha ungefär skulle kunna gå till.
          </note>
          <note>
            Därför säger vi också nej till förslaget på den punkten.
          </note>
          <note>
            Jag tycker att diskussionen om de ideella skadestånden är minst
            lika intressant eftersom den landar i samma ställningstagande.
            Vi försöker att hålla en rak linje här.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 mars.)
          </note>
          <note>
            15 § Folkhälsofrågor m.m.
          </note>
          <note>
            Föredrogs socialutskottets betänkande 1999/2000:SoU7
          </note>
          <note>
            Folkhälsofrågor m.m.
          </note>
          <note type="speaker">
            Anf. 168 LEIF CARLSON (m):
          </note>
          <note>
            Fru talman! Hälsa och ohälsa är någonting som vi upplever individuellt.
            Därför finns det en spänning mellan den individuella hälsan och
            det vi kallar folkhälsa, som är ett mer kollektivt och abstrakt
            begrepp.
          </note>
          <note>
            Åtgärder som har som ändamål att förbättra folkhälsan som den
            uttrycks i statistiska mått behöver ju inte nödvändigtvis vara
            något positivt för den egna hälsan.
          </note>
          <note>
            Samtidigt finns det förvisso en önskan hos oss alla att man genom
            allmänna och enkla preventiva åtgärder skulle kunna förebygga
            ohälsa och sjukdom så vi slapp det lidande som dessa medför.
          </note>
          <note>
            Ibland medför denna längtan att orealistiskt stora förhoppningar
            knyts till det förebyggande arbetet.
          </note>
          <note>
            Entusiasmen kan väl ibland skymma den mer krassa verkligheten.
            Rosenröda förhoppningar och tro tar ju lätt överhanden över de
            mer realistiskt gråfärgade.
          </note>
          <note>
            Det är fortfarande väldigt mycket som vi inte vet om förebyggande
            insatser, t.ex. vilka som är effektiva och vilka som inte är det.
            Ett illustrativt exempel presenterades för cirka en månad sedan.
          </note>
          <note>
            Fru talman! Det har mycket länge varit en vetenskaplig sanning
            att mindre salt i kosten generellt skulle minska risken för högt
            blodtryck - en folksjukdom. Folkhälsan skulle alltså förbättras
            om vi minskade saltintaget. Nu visar nya metaanalyser av forskningsresultaten
            att så inte är fallet. Om man inte av speciella skäl har det svårt
            med saltomsättningen har saltintaget för den vanliga medborgaren
            ingen som helst betydelse för utvecklandet av blodtryckssjukdom.
            Det visar hur individuellt olika hälsoförutsättningarna är, hur
            oerhört försiktig man måste vara och hur synnerligen välbelagd
            en rekommendation på befolkningsnivå måste vara om inte folkhälsoupplysningen
            ska förlora sin legitimitet.
          </note>
          <note>
            Även vid väl underbyggda åtgärder är det en svår balansgång mellan
            försvarliga ingrepp i livsstil och personlig integritet för att
            främja hälsa och sådana åtgärder som för många är oacceptabla
            och med rätta kan ses som ett förmynderi. Detta speciellt då ingreppen
            inte säkert påverkar individens hälsa positivt utan endast, och
            i bästa fall, kommer till uttryck i statistiska befolkningsmått
            som den enskilde, med viss rätt, kanske inte upplever som så glädjande
            och upplyftande att det försvarar åtgärder som nedsätter hans
            livskvalitet, som ju faktiskt är något mer än hälsa.
          </note>
          <note>
            Fru talman! Låt mig ge ett exempel som belyser detta. Vi vet
            med stor säkerhet att ökad solning och sannolikt även solariesolning
            ökar risken för hudcancer, men vi kan inte säga vem som drabbas.
            Att minska solningen på befolkningsnivå skulle avsätta klara positiva
            spår i folkhälsostatistiken, men accepterar individer att man
            reglerar hur mycket de får sola?
          </note>
          <note>
            Förslag härom har av experter framförts till Nationella folkhälsokommittén
            och diskuterats i denna.
          </note>
          <note>
            Fru talman! Man kom i kommittén fram till att det inte skulle
            accepteras, eftersom solning skänker ett välbefinnande och höjer
            livskvaliteten för människor.
          </note>
          <note>
            Det uppskattas av de flesta och är för många i viss mån en livsstil.
            Man kan då inte göra mer än att ge information om klokt solande.
            Det är det enda rimliga, trots den starka vetenskapliga grunden
            vad gäller solningens effekter.
          </note>
          <note>
            Att då låta vetenskapligt svagt grundade förmodanden som att
            minskning av inkomstklyftor är bra för hälsan ligga till grund
            för nationella folkhälsomål är inte försvarbart. Det räcker inte
            att studier i några amerikanska delstater är förenliga med påståendet,
            inte ens när forskaren backar upp dem med studier på hierarkier
            bland babianer. Den politiska bockfoten tittar alltför tydligt
            fram. Det krävs bättre underlag för att folkhälsoråd ska ha någon
            legitimitet. Man måste åtminstone just i ett sådant här fall kunna
            förklara varför t.ex. kvinnor i Frankrike, där inkomstutjämningen
            är mycket mindre än i Sverige, har statistiskt sett bättre hälsa
            än sina svenska systrar.
          </note>
          <note>
            Påståenden om att orsakerna till skillnader i hälsa mellan olika
            grupper bäst löses genom utbyggnad av transfereringssystemen är
            också svagt underbyggda.
          </note>
          <note>
            Tron att dessa kan avhjälpa problem som kommer av en dåligt fungerande
            arbetsmarknad och en bristande social rörlighet är lite av självbedrägeri.
            Benägenheten att se bidragssystem som nycklar för att åtgärda
            hälsoproblem leder fel.
          </note>
          <note>
            Det finns forskare som menar att när väl skillnaderna i hälsa
            mellan socialklasser benas upp kvarstår som enda relevanta förklarande
            orsak skillnaderna i motionsvanor mellan grupperna. Jag säger
            inte att det är på det sättet. Jag menar bara att det återigen
            visar att försiktighet med slutsatser och rekommendationer är
            av nöden.
          </note>
          <note>
            Det finns enligt min mening minst lika goda skäl att anta att
            om människor i större utsträckning fick möjlighet att bestämma
            själva över sin vardag och sina pengar, fick verka på en mindre
            reglerad arbetsmarknad med större flexibilitet och möjligheter,
            slapp hamna i bidragsfällor, som vi ju nyligen har diskuterat,
            och inte var så politikerberoende, skulle den ekonomiska stressen
            minska och självkänslan växa, och därmed skulle man få ett hälsobefrämjande
            samhälle.
          </note>
          <note>
            Kunskaperna är inom de flesta områden otillräckliga om vilka
            förebyggande insatser som är effektiva och om vilka åtgärder i
            preventivt syfte som är möjliga och försvarbara att genomföra.
            Det behövs alltså mer forskning, vilket, fru talman, är vad jag
            har velat understryka. Den får inte nedprioriteras. Den som vill
            satsa på forskning på området kan ha svårt att få anslag då nyttan,
            som jag sagt, inte är alldeles uppenbar.
          </note>
          <note>
            Det finns därför en risk att forskning om förebyggande insatser
            nedprioriteras just för att sådan forskning kräver långsiktighet
            och stabilitet.
          </note>
          <note>
            Åtgärder föreslagna i hastigt mod på dåligt underlag eller på
            grund av att de är för dagen politiskt korrekta kan när man upplever
            att de inte stämmer försämra möjligheten till det långsiktiga
            seriösa kunskapsuppbyggandet. Det kommer in tvivel i bilden, och
            man vill inte satsa på det långsiktiga.
          </note>
          <note>
            Det är därför angeläget att man studerar vilka preventiva insatser
            som har effekt, som är lättast att genomföra samt också är förenliga
            med respekten för individen. Vi moderater har därför anslutit
            oss till den folkpartimotion som ligger till grund för reservation
            5
          </note>
          <note>
            om ökade kunskaper för ett målinriktat och effektivt folkhälsoarbete.
          </note>
          <note>
            Det är nämligen, fru talman, som jag har försökt belysa, ett
            etiskt dilemma att anslå resurser till friska för att förebygga
            högst eventuell sjukdom eller ohälsa, när de som redan är sjuka
            och lider får vänta i vårdköer på åtgärder. En offentlig verksamhet
            som inte kan leva upp till sina basala åtaganden riskerar snabbt
            att förlora sin legitimitet.
          </note>
          <note>
            Preventiva åtgärder måste alltså grundas på mycket starkt faktaunderlag
            för att vara försvarbara.
          </note>
          <note>
            Det är just genom att påpeka behovet av långsiktig forskning
            inom folkhälsoområdet som riksdagen bäst kan påverka, inte genom
            att gå in i enskilda folkhälsoproblem och ta ställning för eller
            mot mer eller mindre väl underbyggda åsikter och åtgärder.
          </note>
          <note>
            Fru talman! Låt mig slutligen få säga att hälsoutvecklingen i
            Sverige är positiv vid en internationell jämförelse. Medellivslängden
            är bland de längsta i världen. Dödsfall i arbetsolycksfall liksom
            självmord minskar kontinuerligt. Vi har ett skapligt grepp på
            den största enskilda hälsoriskfaktorn tobaksrökningen. Barnadödligheten
            är lägst i världen osv.
          </note>
          <note>
            Detta är något som vi ska vara glada och stolta över. Vi behöver
            inte måla upp situationen, som alltför ofta görs, i mörka färger,
            som om det gick alldeles utför med vår folkhälsa. Det är inte
            på det sättet. Det finns ändock gott om reella problem. Det är
            mycket gott om områden som måste utforskas mycket mer innan vi
            kan göra något inom folkhälsan. De måste attackeras med kunskapens
            vapen, utan att vi behöver måla i alltför mörka färger. Detta
            är ett område där vi fortfarande tillhör de mest framstående i
            världen.
          </note>
          <note type="speaker">
            Anf. 169 ROLF OLSSON (v):
          </note>
          <note>
            Fru talman! I ett samhälle som tydligt uttalar ambitionen att
            vara ett välfärdssamhälle för alla måste ett mycket aktivt och
            brett folkhälsoarbete bedrivas och befinna sig i centrum för den
            politiska diskussionen.
          </note>
          <note>
            Vi har i Sverige jämförelsevis goda traditioner och erfarenheter
            av ett framsynt och brett folkhälsoarbete. Genom konkreta insatser
            som utbyggnad av mödra- och barnhälsovården, skolhälsovården,
            arbetarskyddet och arbetsmiljösatsningar, genom en jämförelsevis
            socialt präglad bostadspolitik och en miljöpolitik med folkhälsoaspekter
            har viktiga bidrag givits till att Sverige kan uppvisa genomsnittligt
            goda resultat i folkhälsohänseende och ohälsotal som ligger relativt
            lågt.
          </note>
          <note>
            Jag vill dock understryka att dessa framgångar inte är beständiga,
            utan de kräver underhåll och vaksamhet. Det finns en rad bekymmersamma
            tendenser som kräver noggrann analys och åtgärder. Situationen
            ute i arbetslivet med ökade upplevelser av stress och det som
            brukar benämnas utbrändhet är mycket allvarliga tecken. Situationen
            på bostadsmarknaden, där trångboddhet och bostadsbrist åter kan
            börja konstateras, innebär också steg bakåt i utvecklingen som
            främst drabbar yngre människor och är en negativ samverkande folkhälsofaktor.
          </note>
          <note>
            Redan i dag finns det emellertid existerande skillnader vad avser
            ohälsotal som är oacceptabelt stora.
          </note>
          <note>
            Hälsotillståndet har en mycket ojämn fördelning, och jag menar
            att klassamhället tydligt slår igenom också på folkhälsoområdet.
            Det finns rapporter som pekar på att dessa skillnader i hälsoläget,
            bl.a. vad avser den psykiska hälsan, har ökat under 90-talet.
            Höga ohälsotal samvarierar mycket ofta med hög arbetslöshet, låg
            inkomst, låg utbildningsnivå, sämre boendevillkor och upplevelser
            av maktlöshet i livssituationen.
          </note>
          <note>
            Dessa skillnader är många gånger tydliga också på det lokala
            planet. I kommunerna, inte minst i storstäderna, är skillnaderna
            mycket stora mellan stadsdelarna vad avser såväl ohälsotal som
            genomsnittlig livslängd. I min hemstad Göteborg skiljer det t.ex.
          </note>
          <note>
            nästan tio år i genomsnittlig livslängd mellan männen i Älvsborg
            och i Bergsjön till Bergsjöns nackdel.
          </note>
          <note>
            Bland kvinnorna skiljer det 7 ½ år. Det är självklart ett upprörande
            och orimligt förhållande. Skillnader i ohälsotalen är också groteskt
            stora.
          </note>
          <note>
            Vi kan konstatera att det också finns tydliga könsskillnader
            när det gäller hälsotillståndet, till kvinnornas nackdel. Kvinnor
            har längre livslängd men drabbas under åren mer av sjukdom, skador
            och ohälsa än män. Detta, menar Vänsterpartiet, sammanhänger ofta
            med mer utsatta positioner i arbetslivet med tunga och slitsamma
            arbetsuppgifter, ofta kombinerade med mindre inflytande och lägre
            lön än männen.
          </note>
          <note>
            På en variabel är skillnaderna direkt stötande: Den enda grupp
            under 90-talet som inte uppvisar en sjunkande dödlighet är kvinnor
            i okvalificerade arbetaryrken. Alla andra grupper beskriver en
            minskad dödlighet. Detta förhållande anser vi i Vänsterpartiet
            måste leda till åtgärder. Det är inte rimligt att kvinnor i denna
            grupp inte ska uppvisa samma minskande dödlighet som andra grupper.
          </note>
          <note>
            För Vänsterpartiet är det viktigt att politiskt motverka klasskillnader
            och könsskillnader på alla samhällsområden. Det gäller inte minst
            på folkhälsans område. 90-talet har medfört ökade sociala skillnader
            i Sverige. Vissa grupper har fått uppleva kraftiga försämringar
            av sina levnadsvillkor.
          </note>
          <note>
            Det är utomordentligt viktigt att söka bryta denna utveckling
            av ökade klyftor i landet, och på folkhälsans område måste krafttag
            tas för att minska skillnaderna. Folkhälsoinstitutet har en central
            roll att spela i detta arbete. Det måste klart framgå av dess
            direktiv att det är en förstarangsuppgift för institutet att arbetet
            bedrivs med detta som ett överordnat mål.
          </note>
          <note>
            Om vi sedan går över till att titta på mer konkreta arbetsområden
            är en fortsatt restriktiv politik på alkohol- och tobaksområdena
            utomordentligt centralt om vi menar allvar med att föra en aktiv
            och medveten folkhälsopolitik. På alkoholpolitikens område har
            vi haft anledning att flera gånger de senaste månaderna reflektera
            över folkhälsokonsekvenser av olika beslut och ställningstaganden.
          </note>
          <note>
            Vänsterpartiet motsatte sig aktivt försöken med lördagsöppet
            med hänvisning till de folkhälsorisker vi kunde se med en ökad
            totalkonsumtion och med risker för en ökad misshandelsfrekvens.
            Den rapport vi fick häromdagen om statistiken vad avser en kraftigt
            ökad andel misshandelsärenden i försöksområdena utgör en mycket
            oroande signal. Det finns all anledning att mycket noggrant bevaka
            utvecklingen den närmaste tiden. Jag uppfattade i debatten ett
            löfte om att försöket skulle avbrytas om det klart framgick att
            konsekvensen blev en uppgång i misshandelsfall. Det löftet har
            jag tagit fasta på.
          </note>
          <note>
            När det gäller införselkvoterna har turerna varit många för att
            vi ska få behålla fortsatta undantag. Just nu, efter hårda förhandlingar,
            är budet att vi får behålla undantag till år 2003. I vilken utformning
            återstår att se. Sedan ska det vara EU:s enormt tilltagna kvoter
            som ska gälla. Detta sista bud ska vi uppenbarligen förväntas
            vara glada och tacksamma för.
          </note>
          <note>
            Vänsterpartiet har med debatten inför EU-
          </note>
          <note>
            omröstningen i bevarat minne och med konsekvenserna av en med
            tiden alltmer raserad alkoholpolitik i tankarna svårt att uppelva
            någon entusiasm.
          </note>
          <note>
            Vänsterpartiet hävdar att rätten att föra en självständig restriktiv
            alkoholpolitik är och förblir en central folkhälsofråga.
          </note>
          <note>
            Tobaken är ett annat viktigt område där det gäller att värna
            folkhälsoarbetet. Vi får anledning att återkomma till detta i
            samband med en förväntad proposition på området inom en inte allför
            lång tid.
          </note>
          <note>
            Ett område som belyses i betänkandet är problemen med skadliga
            ljudnivåer. Vänsterpartiet har i en reservation pekat på problemen
            kring musikkonserter både inomhus och utomhus där framför allt
            ungdomar utsätts för så höga ljudvolymer att riskerna för hörselskador
            i form av tinnitus och andra skador är mycket stora. Asvarsfrågorna
            måste förtydligas och riskgränser bör sättas. Det finns aktuella
            rapporter som pekar på en ökad frekvens av hörselskador hos ungdomar,
            och åtgärder på detta område brådskar.
          </note>
          <note>
            Självmordsprevention är ett angeläget område, och det gäller
            då inte minst bland barn och ungdomar.
          </note>
          <note>
            Under flera år har olika utredningar och rapporter berättat för
            oss om att alltfler ungdomar umgås med självmordstankar. Barn-
            och ungdomspsykiatrin har länge larmat om ett kraftigt ökat tryck
            från ungdomar som uppvisar allvarlig psykisk ohälsa.
          </note>
          <note>
            Ett särskilt kritiskt moment för många ungdomar med allvarliga
            psykiska problem tycks vara övergången från barn- och ungdomspsykiatrin
            till vuxenpsykiatrin. Det är ofta förbundet med kriser av olika
            slag. Jag vill i sammmanhanget påminna om att det nu är två år
            sedan Barnpsykiatrikommittén lade fram sitt betänkande, och det
            är viktigt att ta fasta på de förslag som lades fram att kommittén.
          </note>
          <note>
            Transsexuella är en grupp människor som har att kämpa mot såväl
            stora fördomar som problem vad avser lagstiftning och social acceptans.
            Lagstiftningen tillåter inte att en gift person ansöker om könsbyte.
          </note>
          <note>
            Det finns exempel på långvariga äktenskap där makarna tvingas
            ta ut skilsmässa för att en av dem ska få den medicinska hjälp
            vederbörande har rätt till. Detta är, menar vi, inte ett rimligt
            förhållande, och det har vi markerat i en reservation där också
            en utredning föreslås som ska belysa de transsexuellas situation
            ur ett helhetsperspektiv.
          </note>
          <note>
            Fru talman! Vi i Vänsterpartiet står bakom våra reservationer,
            men för tids vinnande väljer jag att endast yrka bifall till reservationerna
            1 och 7.
          </note>
          <note type="speaker">
            Anf. 170 LARS GUSTAFSSON (kd):
          </note>
          <note>
            Fru talman! Jag kan inte låta bli fälla en kommentar till Leif
            Carlsons inlägg. Jag tror att det är väldigt bra att vi har hastighetsbegränsningar
            på våra vägar även om jag äger en Ferrari.
          </note>
          <note>
            Fru talman! Forskning och beprövad erfarenhet visar alltmer hur
            människans hälsotillstånd relaterar till hennes psykiska välmående.
            Professor Sven
          </note>
          <note>
            Carlsson vid Psykologiska institutionen i Göteborg uttryckte
            det så här i Psykologtidningen: "Eftersom man inte kan dela upp
            ohälsa i somatiska orsaker för sig och psykologiska orsaker för
            sig, bör man inte göra det i vården heller." Detta stärker insikten
            om vikten av det förebyggande folkhälsoarbetet och synen på människan
            som en helhet.
          </note>
          <note>
            I Nationella folkhälsokommitténs delbetänkade
          </note>
          <note>
            Hälsa för alla påtalas vikten av sociala relationer för människan.
            De är nödvändiga för att skapa hennes identitet och känsla av
            samhörighet med sin familj och sin kultur. De är också helt nödvändiga
            för hennes psykologiska utveckling. Sociala relationer är av största
            vikt för att en människa ska kunna känna tillit och trygghet.
            Sambandet mellan sociala relationer och deras betydelse för folkhälsan
            kan därmed bekräftas.
          </note>
          <note>
            De ickemateriella värdena måste få ett större utrymme i folkhälsoarbetet.
            Människors behov av gemenskap och trygghet kan inte ersättas utan
            måste tillfredsställas redan från födseln. Otrygghet grundad i
            barndomen följer ofta individen genom livet. Talet om att det
            är bättre att gråta i en Rolls Royce än i en
          </note>
          <note>
            Folkvagn är inte verklighetsförankrat utan byggt på klichéer
            om en människas behov för en god hälsa.
          </note>
          <note>
            Långsiktigheten i folkhälsoarbetet är en annan grundbult som
            måste befästas när man inser vilken tidsrymd som krävs för att
            nå resultat. Förändringar i tänkesätt och livsstilar som kan generera
            ohälsa kan sällan mätas från år till år. Satsningar på forskning
            på området är också en viktig förutsättning för ett reellt underbyggt
            folkhälsoarbete.
          </note>
          <note>
            På några håll i Sverige har det förebyggande arbetet värderats
            så högt att man i primärvården avsätter hela 40 % av budgeten
            till det förebyggande arbetet. De ekonomiska och hälsomässiga
            vinsterna på lång sikt har fått ett faktiskt genomslag i budgetarbetet.
          </note>
          <note>
            Nationella folkhälsokommittén tar i sitt delbetänkande också
            upp frågor om bl.a. ojämlikheter i hälsa, de bestående sociala
            olikheterna i hälsa, de psykiska och psykosomatiska besvären hos
            yngre kvinnor i arbeten med låga utbildningskrav, barn- och barnfamiljers
            situation och stressrelaterad ohälsa. Det finns uppenbart mycket
            att arbeta med i det framtida arbetet för en bättre folkhälsa
            i Sverige. Hälsofrämjande forskning är en viktig del i det strategiska
            arbetet för en bättre hälsa.
          </note>
          <note>
            Jag kommer att begränsa mig till att lyfta fram några av de frågor
            som berörs i Kristdemokraternas folkhälsomotion. Ett växande problem
            är den tilltagande psykiska ohälsan, särskilt bland barn och ungdomar.
            Rotlöshet, ensamhet och utanförskap är faktorer som bidrar till
            detta. Avsaknad av sociala relationer med familj, släkt och vänner
            är andra. Ungdomars situation och behov måste belysas ur ett större
            och sammanhängande perspektiv i folkhälsoarbetet. Detsamma gäller
            invandrare.
          </note>
          <note>
            Alltfler undersökningar visar att stress håller på att bli ett
            folkhälsoproblem. Christina Doctare visar i sin bok om hjärnstress
            att detta kan drabba vem som helst. Hon pekar på det ökade tempo
            som genomsyrar vårt samhälle. Resultatet blir utbrändhet, depression,
            sämre kontroll över den egna livssituationen, minskad empati och
            kreativitet. De samhällsstrukturer som vi skapar måste vara i
            samklang med människan och hennes möjligheter att påverka sin
            egen situation.
          </note>
          <note>
            Den människa som under en längre tid utsätts för hög belastning
            med negativ stress riskerar att slås ut.
          </note>
          <note>
            De som hamnar i denna situation behöver oftast lång tid för att
            komma tillbaka till arbetet. Ibland är återgång omöjlig. Stressen
            kan inte enbart avgränsas till dem som arbetar mycket utan förekommer
            också bland arbetslösa vilka stressas av sin arbetslöshet och
            svåra ekonomiska situation.
          </note>
          <note>
            Föräldrarnas överbelastning får också konsekvenser för barnens
            välmående och hälsa. Så sent som i dag kom ännu ett larm om stress
            hos barn. Flexiblare arbetstider och ökade valmöjligheter för
            familjen är inslag som skulle medföra förbättringar för dessa
            grupper. En slutsats som kan dras är familjers behov av mer tid
            tillsammans och den hälsovinst detta innebär även för samhället.
          </note>
          <note>
            Migrän och annan svår huvudvärk är ett dolt funktionshinder som
            kan slå ut människor från arbete och social gemenskap. Man beräknar
            att ungefär en miljon människor i Sverige lider av dessa eller
            liknande åkommor med svår huvudvärk. Med tanke på hur många som
            lider av dessa åkommor borde detta ingå i det nationella folkhälsoprogrammet.
          </note>
          <note>
            Allergier och annan överkänslighet är ett annat ökande problem.
            Trots omfattande forskning har man ännu inte kunnat se något definitivt
            trendbrott. Det finns dock åtgärder som kan vidtas för att minska
            ökningen och för att lindra sjukdomsbilden hos dem som drabbats.
            Allergisaneringar, allergianpassade bostäder och byggmetoder är
            några. Allvaret i och omfattningen av problemet är så stora att
            rejäla satsningar på forskning, utbildning och information fordras
            för att vända trenden.
          </note>
          <note>
            Tobakens skadeverkningar är kända. 8 000 personer avlider årligen
            till följd av tobaksrelaterade sjukdomar. Dessvärre verkar inte
            tillströmningen av nya rökare minska - tvärtom. Arbetet med att
            minska bruket av tobak måste intensifieras och utvecklas på det
            lokala planet. Vi tror inte att det räcker enbart med att dela
            ut programblad för att komma till rätta med det. Samverkan med
            ideella krafter är också ett bra sätt. Offentliga lokaler måste
            göras rökfria. Passiv rökare ska ingen behöva bli på grund av
            att några har detta behov.
          </note>
          <note>
            Fru talman! Till sist vill jag beröra turerna kring den svenska
            alkoholpolitiken och de nu förväntade nya införselreglerna. Hur
            gärna vi än vill kan vi kristdemokrater inte beteckna senareläggningen
            av EU:s införselregler som en seger för folkhälsan och den svenska
            alkoholpolitiken. Det som vi nu ställs inför är ett mycket stort
            förebyggande och lindrande arbete vars syfte är att mildra konsekvenserna
            av en alkoholpolitik som allt färre experter världen över förespråkar.
            Våra sociala strukturer och dryckesmönster talar inte för, som
            vissa anför, en oförändrad konsumtion. Konsekvenserna av Sveriges
            anslutning till
          </note>
          <note>
            EU:s införselregler och vad detta medför av lägre alkoholskatt
            kommer att omintetgöra de nu effektiva styrinstrumenten tillgänglighet
            och prisreglering. De mål som Nationella folkhälsokommittén satt
            upp för att minska alkoholskador blir nu ännu svårare att uppnå.
            Folkhälsan har alltså förlorat. Oscar Wildes devis "Det bästa
            sättet att hantera en frestelse är att falla för den" passar bra
            in i sammanhanget.
          </note>
          <note>
            Vi kristdemokrater anser att det hade varit bättre om Sverige
            hållit fast vid sin alkoholpolitik och, om så verkligen varit
            nödvändigt, låtit frågan om hälsoperspektivet ställas mot den
            fria handeln för avgörande i EU. Folkhälsan kunde ändå inte ha
            förlorat mer än vad den nu har gjort.
          </note>
          <note>
            Till sist, fru talman, vill jag yrka bifall till reservation
            nr 2, men vi står givetvis bakom våra övriga reservationer.
          </note>
          <note type="speaker">
            Anf. 171 KENNETH JOHANSSON (c):
          </note>
          <note>
            Fru talman! Jag vill börja med att yrka bifall till reservation
            nr 3, men jag står självfallet bakom övriga reservationer där
            Centerpartiet förekommer.
          </note>
          <note>
            Fru talman! Den medicinska utvecklingen under
          </note>
          <note>
            1900-talet är enastående. Behandlingsmetoder, läkemedel och diagnostik
            har sammantaget gett imponerande hälsovinster. Men samtidigt finns
            andra utvecklingstendenser som oroar. Flera larmrapporter det
            senaste året visar att folkets välmående förändras snabbt. Inom
            vården märker vi att köerna och väntetiderna är orimligt långa.
            Den kraftiga ökningen av sjukförsäkringskostnaderna visar att
            stressen, dåliga arbetsmiljöer och känslan av vanmakt över den
            egna situationen ibland leder till utbrändhet och långa sjukskrivningar.
            Den psykiska ohälsan bland barn och ungdomar ökar osv. Svenska
            folket måste få må bättre. Därför är det bråttom med flera förändringar
            som kan bidra till en förbättrad livssituation för många människor.
          </note>
          <note>
            Folkhälsoarbetet bör genomsyra allt samhällsarbete och de politiska
            besluten grundas på principen om en hållbar hälsoutveckling och
            att människor ges möjlighet att leva ett hälsosamt liv. Ekonomisk
            tillväxt innebär inte med automatik förbättrad social utveckling,
            om stora delar av befolkningen inte får del av de växande resurserna.
            Centerpartiet anser att nationalräkenskaperna bör inkludera positiva
            respektive negativa effekter på folkhälsan, dvs. ett hälsojusterat
            BNP-mått.
          </note>
          <note>
            Ett lyckat folkhälsoarbete kräver flera aktörer och ett sektorsöverskridande
            arbete. Alla beslutsnivåer måste vara beredda att göra insatser
            för att klarlägga riskfaktorer och för att förbättra miljön inom
            sitt ansvarsområde. Vi vill från Centerpartiet särskilt betona
            vikten av arbetet på den lokala nivån. Enskilda individer, föreningar,
            bostadsföretag, kommuner och landsting har alla möjlighet att
            påverka och förbättra den lokala miljön. Betydelsen av det lokala
            arbetet har vi utvecklat i vår motion.
          </note>
          <note>
            Centerpartiet anser även att det före viktiga beslut ska göras
            en omfattande analys av vad besluten kan få för betydelse för
            hälsoutvecklingen, motsvarande vad som redan i dag görs på miljöområdet.
            Metoder för hälsokonsekvensanalyser bör med andra ord utvecklas.
          </note>
          <note>
            Den nationella nivån har ansvar för att utveckla strategier för
            individprevention och mer befolkningsinriktat förebyggande arbete.
            Just nu arbetar
          </note>
          <note>
            Nationella folkhälsokommittén med att ta fram framåtsyftande
            mål för hälsoutvecklingen samt föreslå strategier för att nå dessa
            mål. Andra viktiga uppgifter för Folkhälsokommittén är att föreslå
            åtgärder för att minska hälsoklyftorna och redovisa förslag på
            hur målen kan förankras i olika beslutsprocesser och inte minst
            hur medborgarengagemanget kan stimuleras.
          </note>
          <note>
            Centerpartiet anser vidare att ett omfattande forskningsprogram
            bör initieras om den sociala gemenskapens betydelse för folkhälsan.
            Det behövs ny kunskap om social integration och om vilka mekanismer
            som påverkar människors levnadsvillkor.
          </note>
          <note>
            Tyvärr glöms kvinnoperspektivet i folkhälsoarbetet ofta bort.
            Detta är två viktiga områden på forskningsområdet som vi har utvecklat
            i vår motion och som vi också framför. För att klara forskningen
            kring hälsa och dess bestämningsfaktorer krävs dessutom tillgång
            till könsuppdelat statistiskt underlagsmaterial.
          </note>
          <note>
            Folkhälsa blev 1994 ett formellt samarbetsområde inom EU genom
            Maastrichtfördragets antagande.
          </note>
          <note>
            Amsterdamfördraget ger folkhälsofrågorna en ännu viktigare roll
            i EU:s framtida arbete. Inom EU har diskuterats ett eventuellt
            behov av ett hälsoobservatorium. Centerpartiet har välkomnat detta
            och av flera skäl framfört att Sverige borde vara ett lämpligt
            värdland för en EU-myndighet, och då gärna för folkhälsa. Jag
            vet att även socialministern arbetat för samma linje men fått
            ge sig för andra intressen i regeringen.
          </note>
          <note>
            Fru talman! I dag har Centerpartiet, på annan plats i detta hus,
            tillsammans med socialministern redovisat hur långt vi har kommit
            i arbetet med de 8 miljarder som ska tillskjutas till vården och
            omsorgen. Det är ett viktigt arbete, som nu kommit ganska långt.
          </note>
          <note>
            Primärvården, vård och omsorg om äldre, psykiatrin och ökad tillgänglighet
            och mångfald är prioriterade områden. Det handlar om att lösa
            akuta problem, men framför allt att starta processer.
          </note>
          <note>
            Utvecklingen framåt kommer att ställa krav på en tydligare hälsoinriktning
            för vården. I vår prioritering av just primärvården ligger utöver
            att säkra den långsiktiga personalförsörjningen av allmänläkare,
            sjuksköterskor m.fl. att möjliggöra för primärvården att utveckla
            sin preventiva kompetens och nyckelroll.
          </note>
          <note>
            Primärvårdens förmåga att nå alla, men göra det individuellt,
            är här av stor betydelse. Bra tillgänglighet och hög kompetens
            är en förutsättning för att primärvården ska lyckas. Självfallet
            är folkhälsoaspekterna mycket viktiga avseende äldre och även
            för gruppen psykiskt sjuka. Det får vi återkomma till i annat
            sammanhang.
          </note>
          <note>
            Fru talman! Träffen mellan socialutskottet och skatteutskottet
            och kommissionär Bolkestein om införselreglerna för en dryg vecka
            sedan var åtminstone för mig något av en tragikomisk upplevelse
            - en manifestation från alla partier i Sveriges riksdag utom
          </note>
          <note>
            Moderaterna om att vi står bakom en folkhälsoinriktad alkoholpolitik.
            Sällan har känslan varit tydligare att vi pratade för döva öron.
            Jag känner mig å Centerpartiets vägnar uppriktigt orolig för utvecklingen
            på alkoholområdet.
          </note>
          <note>
            Större införselkvoter leder med största sannolikhet till en större
            okontrollerad marknad i Sverige, som i sin tur tvingar fram sänkta
            alkoholskatter. En ökad tillgång leder till flera alkoholskador,
            med ökade folkhälsoklyftor som följd. Till på köpet ska det experimenteras
            med lördagsöppet och annat. Det känns, tycker jag, inte bra.
          </note>
          <note>
            Solidaritet måste visas med dem som lever nära den negativa sidan
            av alkoholen. Den sidan syns inte i brevskörden till EU-kommissionen,
            men den linjen företräder jag och Centerpartiet.
          </note>
          <note>
            Regeringen har nu dribblat bort den svenska linjen i alkoholpolitiken,
            och det tycker jag är tråkigt. Jag ser helt klart att det hade
            varit bättre att strida för att få en förlängning och helst ett
            permanent undantag när det gäller införselkvoterna och samtidigt,
            parallellt med det, göra insatser för att förbättra den svenska
            alkoholpolitiken och ta fram nya instrument som stärker den folkhälsoinriktade
            politiken.
          </note>
          <note>
            Fru talman! Det var Centerpartiets synpunkter när det gäller
            betänkandet Folkhälsofrågor m.m.
          </note>
          <note type="speaker">
            Anf. 172 LEIF CARLSON (m) replik:
          </note>
          <note>
            Fru talman! Jag ska inte ta upp någon alkoholpolitisk debatt,
            men eftersom det framförts synpunkter både av Kenneth Johansson
            och andra kan jag inte låta bli att kommentera detta. Här framför
            man just synpunkter så tvärsäkert på att alkohol påverkar folkhälsan
            på ett negativt sätt, men det är ett svagt underbyggt resonemang.
            Det är ingen tvekan om, och ingen har sagt att det är fel, att
            missbruk av alkohol påverkar folkhälsan negativt. Men det är snarare
            starkare belagt att de stora vinnarna alltid är måttlighetsdrickarna.
            De visar sig ha den bästa hälsan av alla.
          </note>
          <note>
            Jag kan be Kenneth Johansson att läsa senaste numret av Läkartidningen,
            som innehåller två artiklar just om hur ett måttlighetsbruk har
            mycket gynnsamma effekter på individens hälsa och att måttlighetsdrickarna,
            som jag sade, visar sig vara vinnare i alla lägen.
          </note>
          <note>
            Det visar att man inte kan föra detta resonemang och säga att
            det är svart och döden bara åt ett håll, i stället för att se
            på den andra sidan. Vi måste ha en aktiv modern alkoholpolitik
            - inte en förlegad. Vi måste ha en alkholpolitik som faktiskt
            bejakar både riskerna och farorna, som så riktigt poängteras här,
            och andra sidor om vi ska vara trovärdiga i befolkningens ögon.
          </note>
          <note>
            Det finns inte skäl och inte underlag för att uttala sig så kategoriskt
            om folkhälsoeffekter. Det är faktiskt så att det är problem för
            10 % missbrukare.
          </note>
          <note>
            Resten av befolkningen har inte det problemet. Då är det de 10
            procenten vi ska hjälpa till hälsosamt beteende.
          </note>
          <note type="speaker">
            Anf. 173 KENNETH JOHANSSON (c) replik:
          </note>
          <note>
            Fru talman! När det gäller alkoholpolitiken kör moderaterna lite
            av ett eget race. Det gör att jag tycker att det är lite av en
            extremlinje. Det får moderaterna stå för. Jag respekterar och
            tar till mig synpunkter, men det är ett eget race.
          </note>
          <note>
            Övriga partier uppfattar jag ändå ställer upp bakom en princip
            som det allra mesta av forskningen stöder. Jag vet att Leif Carlson
            har några exempel på undantag, men det mesta av forskningen stöder
            tesen att man ökar konsumtionen och skadorna om man ökar tillgängligheten.
            Det är ganska självklart och naturligt att det är så.
          </note>
          <note>
            Om det är 10 % som har problem med att hantera alkoholen tycker
            jag att vi som tror oss klara att hantera alkoholen ska visa solidaritet
            med de 10 procenten, även om det kostar på att planera sina inköp
            så att man kan göra dem på vardagar i stället för på lördagar
            och även om det kostar på att i andra avseenden göra lite avkall
            på sin egen bekvämlighet. Det bör man göra just för att visa solidaritet
            med dem som inte klarar av hanteringen. Det är för mig en solidarisk
            handling som man ska ställa upp på. Man ska ställa upp på de medmänniskor
            som har det svårt och är utsatta i olika situationer.
          </note>
          <note type="speaker">
            Anf. 174 LEIF CARLSON (m) replik:
          </note>
          <note>
            Fru talman! Jag tycker att man ska koncentrera sig just på att
            som Kenneth Johansson säger hjälpa de
          </note>
          <note>
            10 % som behöver det. Det gör man inte genom att föra en politik
            som gynnar illegal hantering och dygnetruntöppen handel till låga
            priser till såväl ungdom som missbrukare. Det gör den politik
            vi har nu. Den är alltså en stor del av det problem vi har. Vi
            måste skaffa oss en modern politik.
          </note>
          <note>
            Kenneth Johansson må uppfatta oss som extrema och ensamma. Det
            beror på vilket perspektiv man har.
          </note>
          <note>
            Det är riktigt av vi är ensamma om vi bara ser oss omkring här
            i landet, men vi ingår ju i en union. Jag tror att ni som förespråkar
            den linje som Kenneth
          </note>
          <note>
            Johansson förespråkar måste anses vara den mindre gruppen - mer
            extrem och mer avvikande än genomsnittet av Europas medborgare.
          </note>
          <note type="speaker">
            Anf. 175 KENNETH JOHANSSON (c) replik:
          </note>
          <note>
            Fru talman! Det handlar ytterst om huruvida man tror på den svenska
            modellen. Jag tror på den svenska modellen - Centerpartiet står
            bakom det - att prispolitik och tillgänglighetsfrågor är viktiga
            för att se till att man har en så låg totalkonsumtion som möjligt.
          </note>
          <note>
            Det tycker inte jag är någonting som man ska skämmas för, utan
            det är tvärtom viktigt att vi ser till att begränsa tillgängligheten.
          </note>
          <note>
            Det gäller inte minst vissa grupper. Jag tänker speciellt på
            ungdomar. Ju längre vi kan skjuta upp alkoholdebuten bland våra
            ungdomar, desto bättre. Ju flera alkoholfria miljöer vi kan erbjuda,
            desto bättre.
          </note>
          <note>
            Här finns en rad olika insatser som samhället kan göra.
          </note>
          <note>
            Det jag konstaterar är att vi är på väg att dribbla bort den
            svenska linjen i alkoholpolitiken. Vi är på väg att missa de möjligheter
            att begränsa tillgängligheten som prispolitiken har inneburit.
            Jag påstår att det mesta av forskningen ger stöd för att man ökar
            konsumtionen och skadorna om man ökar tillgängligheten.
          </note>
          <note>
            Jag tycker att vi ska visa solidaritet med dem som har problem.
            Vi vet inte vilka av oss som har de problemen i morgon.
          </note>
          <note type="speaker">
            Anf. 176 KERSTIN HEINEMANN (fp):
          </note>
          <note>
            Fru talman! Folkhälsan har stadigt förbättrats under 1900-talet,
            om man mäter den i ökning av medellivslängd. Det beror på flera
            olika saker. Det handlar inte minst om tillgången till verksamma
            mediciner, vaccinationer, bättre bostäder och fullgod kost. Samtidigt
            ökar en del hälsoproblem, t.ex. allergier och rörelseorganens
            sjukdomar. Bullerskador är en realitet. Tobaks- och alkoholrelaterade
            sjukdomar är ett stort problem.
          </note>
          <note>
            En framgångsrik folkhälsopolitik måste grunda sig på goda kunskaper
            om den pågående samhällsutvecklingen, om ohälsans orsaker och
            om vilka metoder som är framgångsrika. Hälso- och sjukvården har
            ett givet ansvar för folkhälsoarbetet. Det är i hälsooch sjukvården
            som man möter patienter med olika hälsoproblem och har möjlighet
            att identifiera och därmed förebygga de bakomliggande orsakerna.
            Hälso- och sjukvården har en viktig uppgift på individnivå, men
            den måste också kunna känna sitt samhällsansvar när det gäller
            att bidra med förmedling av kunskaper om hälsorisker till andra
            sektorer i samhället som också de kan spela en betydelsefull roll
            i folkhälsoarbetet. Naturliga samarbetspartner är kommunerna,
            eftersom de har ett ansvar för skolan, äldreomsorgen, socialtjänsten
            etc.
          </note>
          <note>
            Andra viktiga samarbetspartner är de ideella organisationerna.
            Stat, landsting och kommun måste ta vara på organisationernas
            engagemang och bidra till att de kan utföra sitt viktiga arbete.
            Socialtjänsten kan också hjälpa till med att bryta onda cirklar
            som beror på sociala omständigheter, men socialtjänstens kunskap
            om att fånga upp, förstå och se tidiga varningssignaler behöver
            utvecklas. Apoteken spelar också en viktig roll i folkhälsoarbetet
            genom att ge information till kunder som inte behöver söka hälso-
            och sjukvården. Oavsett vilken ställning apoteken kommer att få
            i framtiden anser Folkpartiet liberalerna att det är viktigt att
            även de spelar en aktiv roll inom folkhälsoarbetet.
          </note>
          <note>
            Fru talman! Att förebygga ohälsa är mer humant och billigare
            än att reparera i efterhand. Det behövs därför kunskap för ett
            målinriktat och effektivt folkhälsoarbete. Det finns områden där
            det har visat sig att förebyggande arbete lönar sig. Exempel på
            det är skadeprevention och åtgärder mot tobaksbruk. För andra
            områden, som primärprevention av hjärtkärlsjukdomar och cancer,
            behövs mer forskning för att man ska kunna utröna vilka metoder
            som är mest kostnadseffektiva. Därför är det mycket viktigt att
            forskningen rörande vilka förebyggande insatser som är mest effektiva
            utifrån en mänsklig och hälsoekonomisk utgångspunkt prioriteras
            och stimuleras. Ett annat forskningsfält som måste stimuleras
            är forskning kring hur kunskap om livsstilars betydelse för folkhälsan
            kan förmedlas.
          </note>
          <note>
            Folkpartiet anser att Folkhälsoinstitutets roll är att till stöd
            för folkhälsoarbetet göra systematiska kunskapsöversikter på basen
            av den vetenskapliga forskningen. Folkhälsoinstitutet bör också
            initiera och stödja forskning av strategisk betydelse för det
            hälsofrämjande och förebyggande arbetet. Man bör också systematiskt
            utvärdera olika arbetssätt för att förebygga olika hälsoproblem.
            Utskottets majoritet är inte avvisande till forskning inom folkhälsoområdet
            utan anser att den har en stor betydelse. Det är bra, men vi vill
            från Folkpartiets sida ändå genom vår reservation lyfta fram våra
            förslag när det gäller inriktningen på forskningen och vikten
            av den.
          </note>
          <note>
            Fru talman! Problemet med höga ljudnivåer uppmärksammas alltmer.
            Det är oroande att så många unga människor får tillfälliga eller
            bestående hörselskador. Ungefär var tionde person i Sverige lider
            i dag av en hörselskada. Att höra illa och behöva hörapparat innebär
            inte sällan också ett socialt problem.
          </note>
          <note>
            Det är därför väsentligt att bullerstörningarna i samhället minskas,
            så att ljudnivåerna sänks och färre människor utsätts för buller.
            Folkhälsoinstitutet bör därför enligt Folkpartiets mening få i
            uppdrag att utveckla ett åtgärdsprogram mot bullerstörningar i
            samarbete med berörda samhällssektorer som skolan,
          </note>
          <note>
            Trafiksäkerhetsverket m.fl. Vi är medvetna om att det pågår arbete
            kring skadliga ljudnivåer, och utskottsmajoriteten delar också
            den oro som vi har uttryckt.
          </note>
          <note>
            Men den handlingsplan som riksdagen antog 1994, och som man hänvisar
            till, har dock inte visat sig speciellt verkningsfull, eftersom
            hörselskadorna ökar år från år. Därför finns det all anledning,
            trots olika utredningars pågående arbete med bullerfrågan ur ett
            folkhälsoperspektiv, att ta fram det här. Det gäller att snabbt
            förhindra att ännu fler ungdomar drabbas av ett livslångt handikapp.
            Problemet med att ungdomar riskerar att få hörselskador togs för
            övrigt upp i förra veckans nummer av Läkartidningen. I en artikel
            framfördes bl.a. krav på att ett gränsvärde för ljudnivån ska
            fastställas i lagstiftning. Det gäller musikkonserter där det
            ofta är väldigt höga ljudnivåer.
          </note>
          <note>
            Fru talman! I en undersökning omfattande nära
          </note>
          <note>
            400 elever, hälften pojkar och hälften flickor, visade det sig
            att drygt en tredjedel hade haft självmordstankar. 6 % har gjort
            självmordsförsök. Intervjuerna visade att eleverna sällan hade
            talat med sina föräldrar om problemen. I första hand hade de vänt
            sig till kamrater eller andra vuxna. Som en röd tråd genom svaren
            gick att ungdomarna önskar att vuxenvärlden ska bry sig, prata
            med dem, ha tid för dem. Bristande kontinuitet i den psykiatriska
            vården kan också vara en självmordsrisk för unga. En undersökning
            av den psykiatriska slutenvården för 34 unga människor som senare
            tog sitt liv visar att kontinuiteten inom den barn- och ungdomspsykiatriska
            vården är god men att den brister inom vuxenpsykiatrin och att
            detta har haft betydelse för att de här ungdomarna har tagit sina
            liv.
          </note>
          <note>
            Hälften av dem som tog sina liv gjorde det i anslutning till
            sin vård inom vuxenpsykiatrin, på vårdavdelningen, vid förflyttning
            mellan vårdavdelningar eller inom ett dygn efter utskrivningen.
            Folkpartiet anser att dessa brister måste uppmärksammas och åtgärdas.
            Utskottets reaktion är att den vidhåller sin tidigare bedömning
            om att det självmordspreventiva arbetet tydligen fungerar, eftersom
            antalet självmord nu minskar och hänvisar till Nationella folkhälsokommitténs
            arbete i stället för att uppmärksamma de problem som är kända.
          </note>
          <note>
            Fru talman! I en flerpartimotion lyfts de transsexuellas problem
            fram. De organiserar sig sedan några år i Riksförbundet för transsexuella,
            som är en fristående sammanslutning utan koppling till t.ex. RFSL
          </note>
          <note>
            eller RFSU. Det finns också andra organisationer som de transsexuella
            tillhör. Hitintills har Riksförbundet för transsexuella inte fått
            någon form av offentligt stöd för sin verksamhet, trots att den
            är av stor betydelse för de transsexuella som genom sin förening
            kan få stöd, information och kontakt med andra i samma situation.
            Vi stöder yrkandet i flerpartimotionen om att det bör undersökas
            på vilket sätt staten kan ge ekonomiskt stöd åt transsexuellas
            organisationer.
          </note>
          <note>
            Vi stöder också förslaget om att det behövs en utredning som
            ur ett helhetsperspektiv belyser transsexuellas situation i det
            svenska samhället.
          </note>
          <note>
            Fru talman! Jag står bakom samtliga mina reservationer men yrkar
            endast bifall till reservation nr 4.
          </note>
          <note type="speaker">
            Anf. 177 THOMAS JULIN (mp):
          </note>
          <note>
            Fru talman! Det finns några frågor som jag ser som speciellt
            viktiga när det gäller folkhälsan. Först och främst är rökningen
            en av de stora orsakerna till ohälsa. Visserligen kommer våra
            motioner om tobak att debatteras vid ett senare tillfälle, men
            jag vill ändå i det här sammanhanget säga att jag anser att det
            är dags att ta krafttag för att minska rökningen och framför allt
            göra insatser för att så få som möjligt ska börja röka.
          </note>
          <note>
            Vi satsar alldeles för lite på det här området med tanke på tobakens
            betydelse när det gäller ohälsan. Vi måste på ett mycket bättre
            sätt backa upp alla dem som jobbar för en minskning av rökningen.
            Det är inte nog med att det är viktigt för folkhälsan och för
            den enskilde. Det är också en god affär för hälso- och sjukvården.
          </note>
          <note>
            Fru talman! Jag vill också säga några ord om alkoholen under
            det här avsnittet. För oss i Miljöpartiet är det viktigt att tillgängligheten
            när det gäller alkohol inte ökar. Vi gick därför emot försöket
            med lördagsöppet. Vi såg det här som en folkhälsofråga. Jag hoppas
            verkligen att det inte är så som det skrivs i medierna nu i dagarna,
            nämligen att man redan börjar märka att kvinnomisshandeln ökar
            i de områden där lördagsöppet har införts. Om det visar sig vara
            på det sättet måste försöket med lördagsöppet snarast avbrytas,
            eftersom vi inte kan experimentera med människors hälsa och säkerhet.
            När det gäller införselkvoterna är vi ju noga med att framhålla
            just folkhälsan.
          </note>
          <note>
            En annan stor fråga när det gäller folkhälsan är allergipreventionen,
            dvs. att förebygga så att befolkningen inte drabbas av olika allergier.
          </note>
          <note>
            Allergier är en varningssignal. De är ett växande folkhälsoproblem
            i hela industrivärlden. Denna varningssignal borde väga tungt
            när vi planerar vårt samhälle och bestämmer reglerna för kemikalieanvändningen
            och för vilka tillsatser som får finnas i våra livsmedel. Samhället
            borde använda sig av försiktighetsprincipen i större utsträckning
            än i dag, när i stället billighetsprincipen verkar vara ledstjärnan.
          </note>
          <note>
            De senaste decenniernas ökningstakt för allergier är mer än oroväckande.
            Att det är våra barn som många gånger först blir drabbade borde
            faktiskt få oss att vakna. Vi vet att det är faktorer i vår omgivande
            miljö som orsakar ökningen. Förändringar i livsmiljön har skett
            i en rasande takt. En viktig faktor i sammanhanget är sannolikt
            det fenomen vi brukar kalla kemikaliesamhället. Till detta kan
            även räknas den dåliga luftkvalitet vi får både inomhus och utomhus
            till följd av biltrafik, industriutsläpp, olämpliga byggmaterial,
            felaktig ventilation och dålig städning.
          </note>
          <note>
            I mötet med alltfler allergiframkallande ämnen är det människor
            med ärftlig benägenhet för allergi eller annan s.k. överkänslighet
            som drabbas först.
          </note>
          <note>
            Allergisjukdomarna innebär stora lidanden och sänkt livskvalitet.
            De samhällsekonomiska kostnaderna är också betydande. Dessa har
            år 1993 beräknats till ca 6 miljarder kronor, varav medicin och
            sjukvård tillsammans står för ca 2 miljarder.
          </note>
          <note>
            Det riktigt allvarliga med allergierna är ökningstakten. 40 %
            av 11-åringarna och ca 50 % av 20-
          </note>
          <note>
            åringarna lider i dag av någon form av allergi. Om ökningstakten
            fortsätter som hittills kommer snart vartannat skolbarn att ha
            någon form av allergi. Hur kommer inte det att påverka folkhälsan,
            och hur kommer inte det att påverka vård- och läkemedelskostnaderna?
          </note>
          <note>
            Födoämnesallergierna är också ett område där vi behöver öka vår
            kunskap. Likaså finns behov av forskning när det gäller livsmedelstillsatser.
          </note>
          <note>
            Ett stort problem är också starkt luktande rakvatten och andra
            parfymer samt tobaksrök, lukter som genom tanklöshet vid flera
            tillfällen skapar och utlöser många allergiska reaktioner.
          </note>
          <note>
            Det finns redan i dag tillräckligt med kunskap som måste omsättas
            i politiska beslut när det gäller allergisanering av inomhusmiljöer,
            behovet av frisk luft och rena livsmedel. Framför allt för våra
            barns skull måste saneringsåtgärderna för att förhindra allergier
            slutföras i skolor, på daghem och i våra bostäder. Det är viktigt
            att riksdagen agerar kraftfullt och ser till att det upprättas
            långsiktiga program för allergisanering och luftvård. Innehållsdeklarationer
            på livsmedel och kemikalier måste förbättras. Där måste vi vara
            föregångare i stället för att anpassa oss.
          </note>
          <note>
            Det är naturligtvis också angeläget att förebygga så att de små
            barnen inte utvecklar allergier. Mödra- och barnhälsovårdens personal
            bör här få en utökad roll.
          </note>
          <note>
            Utbildning när det gäller möjligheter till allergiprevention
            och metoder för att få föräldrar att sluta röka är viktiga. Vi
            måste också skapa bra boendemiljöer och handla livsmedel och andra
            produkter som är så bra som möjligt i allergihänseende. Det är
            angeläget att redan etablerade nätverk tas till vara i kommuner,
            landsting, myndigheter och näringsliv för att skapa ett samhälle
            som kan motverka allergierna.
          </note>
          <note>
            Fru talman! Det behövs ett långsiktigt program för att minska
            allergierna.
          </note>
          <note>
            Jag yrkar bifall till reservation 13, som handlar just om allergiprevention.
          </note>
          <note>
            (forts. prot. 83)
          </note>
          <note>
            16 § Beslut om fortsatt ärendebehandling
          </note>
          <note>
            Kammaren beslutade att ärendebehandlingen skulle fortsättas vid
            arbetsplenum onsdagen den
          </note>
          <note>
            22 mars.
          </note>
          <note>
            17 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1999/2000:77 Ändring i partnerskapslagens anknytningskrav
          </note>
          <note>
            Redogörelser
          </note>
          <note>
            1999/2000:RR5 Riksdagens revisorers berättelse över granskningen
            av Riksbankens verksamhet under
          </note>
          <note>
            1999
          </note>
          <note>
            1999/2000:RR6 Riksdagens revisorers berättelse över granskningen
            av Riksbankens Jubileumsfonds verksamhet under 1999
          </note>
          <note>
            18 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 15 mars
          </note>
          <note>
            1999/2000:294 av Bengt Silfverstrand (s) till utrikesminister
            Anna Lindh
          </note>
          <note>
            Sanktionerna mot Förbundsrepubliken Jugoslavien
          </note>
          <note>
            1999/2000:295 av Inga Berggren (m) till jordbruksminister Margareta
            Winberg
          </note>
          <note>
            Svensk Fisks framtid
          </note>
          <note>
            1999/2000:296 av Birgitta Sellén (c) till kulturminister Marita
            Ulvskog
          </note>
          <note>
            Folkbildningen
          </note>
          <note>
            1999/2000:297 av Gunnar Hökmark (m) till finansminister Bosse
            Ringholm
          </note>
          <note>
            Statsbudgetens utgiftstak
          </note>
          <note>
            1999/2000:298 av Carl Erik Hedlund (m) till finansminister Bosse
            Ringholm
          </note>
          <note>
            Införselreglerna för alkohol
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 21 mars.
          </note>
          <note>
            19 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 14 mars
          </note>
          <note>
            1999/2000:694 av andre vice talman Eva Zetterberg
          </note>
          <note>
            (v) till utrikesminister Anna Lindh
          </note>
          <note>
            Pinochets immunitet
          </note>
          <note>
            1999/2000:695 av andre vice talman Eva Zetterberg
          </note>
          <note>
            (v) till utrikesminister Anna Lindh
          </note>
          <note>
            Flyktingarna i Västtimor
          </note>
          <note>
            1999/2000:696 av Gun Hellsvik (m) till jordbruksminister Margareta
            Winberg
          </note>
          <note>
            Personal vid inskrivningsmyndigheter
          </note>
          <note>
            1999/2000:697 av Jeppe Johnsson (m) till justitieminister Laila
            Freivalds
          </note>
          <note>
            Påföljder för kvinnomisshandel
          </note>
          <note>
            1999/2000:698 av Gun Hellsvik (m) till justitieminister Laila
            Freivalds
          </note>
          <note>
            Införsel av narkotiska läkemedel till Sverige för privat bruk
          </note>
          <note>
            1999/2000:699 av Marianne Jönsson (s) till näringsminister Björn
            Rosengren
          </note>
          <note>
            Omställningsåtgärder till Hässleholm
          </note>
          <note>
            1999/2000:700 av Rolf Gunnarsson (m) till justitieminister Laila
            Freivalds
          </note>
          <note>
            Säkerhet och ordning
          </note>
          <note>
            1999/2000:701 av Lena Ek (c) till kulturminister
          </note>
          <note>
            Marita Ulvskog
          </note>
          <note>
            Vadstena-Akademien
          </note>
          <note>
            1999/2000:702 av Charlotta L Bjälkebring (v) till kulturminister
            Marita Ulvskog
          </note>
          <note>
            Smuggelgods från Sydamerika
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 21 mars.
          </note>
          <note>
            20 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 15 mars
          </note>
          <note>
            1999/2000:636 av Kerstin Heinemann (fp) till socialminister Lars
            Engqvist
          </note>
          <note>
            Medlemsavgift till de registrerade trossamfunden
          </note>
          <note>
            1999/2000:646 av Hans Hoff (s) till statsrådet Ulrica
          </note>
          <note>
            Messing
          </note>
          <note>
            Invandrare inom vården
          </note>
          <note>
            1999/2000:650 av Cristina Husmark Pehrsson (m)
          </note>
          <note>
            till socialminister Lars Engqvist
          </note>
          <note>
            Barn med funktionshinder
          </note>
          <note>
            1999/2000:651 av Rolf Olsson (v) till socialminister
          </note>
          <note>
            Lars Engqvist
          </note>
          <note>
            Psykiskt funktionshindrade missbrukare
          </note>
          <note>
            1999/2000:655 av Eva Flyborg (fp) till näringsminister Björn
            Rosengren
          </note>
          <note>
            Mobiltelefoner för barn
          </note>
          <note>
            1999/2000:656 av Marietta de Pourbaix-Lundin (m)
          </note>
          <note>
            till socialminister Lars Engqvist
          </note>
          <note>
            Systembolagets diskriminering av funktionshindrade
          </note>
          <note>
            1999/2000:658 av Rolf Gunnarsson (m) till statsrådet
          </note>
          <note>
            Ingela Thalén
          </note>
          <note>
            Kvinnors rehabilitering
          </note>
          <note>
            1999/2000:659 av Ronny Olander (s) till socialminister Lars Engqvist
          </note>
          <note>
            Förebyggande åtgärder mot prostatacancer
          </note>
          <note>
            1999/2000:662 av Ewa Larsson (mp) till kulturminister Marita
            Ulvskog
          </note>
          <note>
            Skydd av industriminne
          </note>
          <note>
            1999/2000:664 av Lennart Beijer (v) till miljöminister Kjell
            Larsson
          </note>
          <note>
            Beslutsprocessen vid förvaring av det svenska kärnavfallet
          </note>
          <note>
            1999/2000:666 av Tomas Eneroth (s) till statsrådet
          </note>
          <note>
            Ingela Thalén
          </note>
          <note>
            Underhållsstödet
          </note>
          <note>
            1999/2000:667 av Lennart Kollmats (fp) till kulturminister Marita
            Ulvskog
          </note>
          <note>
            Unescokonventionen om kulturegendom
          </note>
          <note>
            1999/2000:668 av Lennart Kollmats (fp) till kulturminister Marita
            Ulvskog
          </note>
          <note>
            Smuggelgods på museer
          </note>
          <note>
            1999/2000:669 av Yvonne Ruwaida (mp) till jordbruksminister Margareta
            Winberg
          </note>
          <note>
            Jämställdhet vid universitet och högskolor
          </note>
          <note>
            1999/2000:670 av Inger Strömbom (kd) till statsrådet
          </note>
          <note>
            Lars-Erik Lövdén
          </note>
          <note>
            Plan- och bygglagen
          </note>
          <note>
            1999/2000:671 av Chatrine Pålsson (kd) till miljöminister Kjell
            Larsson
          </note>
          <note>
            Ekdöd
          </note>
          <note>
            1999/2000:674 av Inger René (m) till näringsminister
          </note>
          <note>
            Björn Rosengren
          </note>
          <note>
            E 6 klar till 2007
          </note>
          <note>
            1999/2000:675 av Chatrine Pålsson (kd) till socialminister Lars
            Engqvist
          </note>
          <note>
            Radonskador via vattenverk
          </note>
          <note>
            1999/2000:677 av Kenth Skårvik (fp) till näringsminister Björn
            Rosengren
          </note>
          <note>
            Vägarnas standard i Dalsland
          </note>
          <note>
            1999/2000:678 av Gun Hellsvik (m) till statsrådet
          </note>
          <note>
            Leif Pagrotsky
          </note>
          <note>
            Broavgifter
          </note>
          <note>
            1999/2000:680 av Lena Ek (c) till miljöminister Kjell
          </note>
          <note>
            Larsson
          </note>
          <note>
            Radonhalt i vattenverk
          </note>
          <note>
            1999/2000:681 av Gunilla Wahlén (v) till statsrådet
          </note>
          <note>
            Mona Sahlin
          </note>
          <note>
            IT-företag och kollektivavtal
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 21 mars.
          </note>
          <note>
            21 § Kammaren åtskildes kl. 20.55
          </note>
          <note>
            Förhandlingarna leddes av talmannen från sammanträdets början
            t.o.m. 8 §
          </note>
          <note>
            anf. 3 (delvis), av andre vice talmannen därefter t.o.m. anf.
            44
          </note>
          <note>
            (delvis), av tredje vice talmannen därefter t.o.m. 9 § anf. 81
          </note>
          <note>
            (delvis), av förste vice talmannen därefter t.o.m. 13 § anf.
            133
          </note>
          <note>
            (delvis), av andre vice talmannen därefter till ajourneringen
            kl. 17.59 och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
