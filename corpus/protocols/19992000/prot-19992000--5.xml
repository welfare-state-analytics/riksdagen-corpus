<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--5</head>
          <docDate when="1999-09-20 00:00:00">1999-09-20 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Debatt med anledning av budgetpropositionen
          </note>
          <note>
            Finansministern överlämnade regeringens proposition
          </note>
          <note>
            1999/2000:1 med förslag till statsbudget för budgetåret 2000,
            reviderad finansplan, budgetpolitiska mål, ändrade anslag för
            budgetåret 1999, skattefrågor m.m.
          </note>
          <note>
            Anf. 1 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Ärade ledamöter och åhörare! Den budget som regeringen
            i dag presenterar innebär att vi lämnar ett millennium men framför
            allt ett århundrade bakom oss. De gångna hundra åren har inneburit
            en svindlande utveckling av vårt land, från ett fattigt jordbrukssamhälle
            till ett högteknologiskt välfärdssamhälle. Det är historien om
            hur tillväxt och rättvisa, utveckling och jämlikhet gått hand
            i hand.
          </note>
          <note>
            Med denna budgetproposition lämnar vi också
          </note>
          <note>
            1990-talets ekonomiska kris och efterföljande budgetsanering
            bakom oss. Sverige kan med tillförsikt och självförtroende möta
            2000-talet. Optimism och framtidstro kan bidra till uthållig tillväxt
            och ett rättvisare samhälle. Vi träder in i ett nytt millennium
            utifrån en ekonomisk styrkeposition. De offentliga finanserna
            uppvisar överskott som överträffar uppställda mål, och utgiftstaken
            hålls. En överenskommelse om framtidens pensioner har träffats
            med bred parlamentarisk förankring. Vi kan med stolthet konstatera
            att nettoskulden kommer att vara så gott som borta år 2002 och
            att bruttoskulden redan nästa år kommer att understiga 60 % av
            bruttonationalprodukten.
          </note>
          <note>
            Utvecklingen på arbetsmarknaden är stark. Sysselsättningen har
            under de senaste året ökat med
          </note>
          <note>
            100 000 personer, och i maj uppmättes den högsta årliga ökningen
            sedan SCB:s arbetskraftsundersökningar inleddes i början av 60-talet.
            Regeringens mål om halverad arbetslöshet till 4 % under nästa
            år kommer alltmer inom räckhåll. Inflationen är bland de lägsta
            i Europa, och ränteläget är trots internationell uppgång historiskt
            lågt.
          </note>
          <note>
            Nu handlar det om att vårda och utveckla framgången, att säkra
            fortsatt sunda offentliga finanser och stabila priser. Det är
            en förutsättning för en långsiktigt hög tillväxt. Det kräver att
            vi även i framtiden prioriterar hårt mellan olika angelägna behov
            och reformer och inte låter utgifterna överskrida våra utgiftstak.
            Att vårda framgången innebär att ha fortsatt ansvar för de offentliga
            finanserna också i goda tider.
          </note>
          <note>
            Jag är glad över att regeringen tillsammans med
          </note>
          <note>
            Vänsterpartiet och Miljöpartiet med denna budgetproposition tar
            detta ansvar. Med en stabil ekonomisk grund kan politiken växla
            över till framtidens utmaningar. De vidgade klyftorna måste minskas,
            omställningen till ett ekologiskt hållbart samhälle påskyndas
            och arbetsutbudet och utbildningsmöjligheterna ökas.
          </note>
          <note>
            Samtidigt måste marginaleffekterna minskas. En dubbel orättvisa
            möter i dag många arbetslösa och lågavlönade, dels svårigheterna
            att få ekonomin att gå ihop, dels situationen att inte alls eller
            mycket lite kunna påverka den genom att ta ett arbete eller gå
            upp i arbetstid. För att 2000-talets första år ska präglas av
            utveckling och ökad jämlikhet krävs en samlad politik för tillväxt
            och rättvisa. Därför fullföljer vi satsningarna på ökade resurser
            till en bättre skola, vård och omsorg om barn, äldre och sjuka.
            Den starka tillväxten i kombination med de insatser vi gör via
            höjda statsbidrag innebär kraftiga resurstillskott för kommunsektorn.
            Över en femårsperiod från år 1996
          </note>
          <note>
            till år 2001 handlar det om en nivåhöjning på över 80
          </note>
          <note>
            miljarder kronor till kommuner och landsting.
          </note>
          <note>
            Samtidigt är det viktigt att betona att det finns betydande regionala
            obalanser. Medan delar av landet präglas av hög tillväxt och växtverk
            har andra delar problem med vikande skatteunderlag och en åldrande
            befolkning. Vi kan inte acceptera att landet splittras.
          </note>
          <note>
            Tillväxt och rättvisa skall prägla hela Sverige.
          </note>
          <note>
            De beslutade generella höjningarna av statsbidragen ligger fast,
            men framöver kommer det att krävas en växling från generella till
            mer riktade insatser.
          </note>
          <note>
            Därför anslås sammanlagt 4 miljarder kronor till det arbete som
            Kommundelegationen skall bedriva tillsammans med utsatta kommuner
            och landsting. Ett annat exempel på riktade insatser är den vårdsatsning
            som kommer att göras kommande år när pengar frigörs från försvaret.
            Totalt handlar det om 8 miljarder kronor över en treårsperiod
            med början år 2002. I
          </note>
          <note>
            denna proposition föreslår vi ytterligare 1 miljard kronor i
            en särskild vårdsatsning redan år 2001, dvs.
          </note>
          <note>
            totalt 9 miljarder kronor extra till sjukvården.
          </note>
          <note>
            Parallellt med förstärkningar i skolan, vården och omsorgen kan
            vi nu också sänka skatter för tillväxt och rättvisa. Vi gör det
            med egna pengar, inte lånade.
          </note>
          <note>
            Utrymmet för fortsatta sänkningar kommer att stämmas av årligen
            och noga avvägas, dels mot det budgetmässiga utrymmet, dels mot
            vad samhällsekonomin tål utan att gå i kapacitetstaket och leda
            till en skadlig pris- och kostnadsutveckling. Löneavtal som går
            utöver vad samhällsekonomin tål skulle undergräva den ekonomiska
            politiken och tvinga regeringen att hejda en farlig utveckling.
            Regeringen räknar med att parterna på arbetsmarknaden kommer att
            axla det ansvar som åvilar dem.
          </note>
          <note>
            De egenavgifter som är en del av finansieringen av det nya pensionssystemet
            har under saneringsåren inneburit en tung börda för framför allt
            låg- och medelinkomsttagare att bära. En större del av deras inkomster
            har gått åt till att betala dessa avgifter än vad fallet är för
            höginkomsttagarna. När nu ett utrymme växer fram att sänka skatter
            är det regeringens bestämda uppfattning att de som burit de tyngsta
            bördorna, låg- och medelinkomsttagare, är de som ska stå först
            i kön när kompensation för uppoffringar kan betalas ut. Därför
            föreslår regeringen att man i ett första steg ska kompensera för
            en fjärdedel av egenavgifterna genom en skattesänkning på motsvarande
            belopp fr.o.m. nästa år. Förutom att det är fördelningspolitiskt
            rättvist och en rättvis skattesänkning är den också sund ur tillväxtperspektiv.
            Skattesänkningen minskar marginaleffekterna för framför allt lågoch
            medelinkomsttagare och bidrar därmed till ett ökat arbetskraftsutbud
            och förbättrade tillväxtförutsättningar. Att kunna påverka sin
            ekonomiska situation genom eget arbete är också en viktig rättvisefråga.
            Så tydligt hänger tillväxt och rättvisa ihop.
          </note>
          <note>
            För att minska andelen inkomsttagare som betalar statlig skatt
            föreslår vi att brytpunkten justeras upp.
          </note>
          <note>
            Det långsiktiga målet är att återgå till principen från skattereformen,
            att andelen inkomsttagare som betalar statlig skatt ska vara 15
            %.
          </note>
          <note>
            Fastighetsskatten för hyreshus sänks till 1,2 % för att möjliggöra
            lägre hyror. Skattereduktionen för dem som tjänar högst 135 000
            kr per år förlängs t.o.m. år
          </note>
          <note>
            2000.
          </note>
          <note>
            Sammantaget sänks skatten för individer med ca
          </note>
          <note>
            10 miljarder kronor.
          </note>
          <note>
            Vi föreslår dessutom en rad förbättringar i företagsbeskattningen.
            Reglerna för användandet av periodiseringsfond blir generösare.
            Flertalet stoppregler avskaffas. Kupongskatten på utdelning i
            utländska bolag slopas. Förslag kommer om lättnader i beskattningen
            av utländska experter som tillfälligt vistas i
          </note>
          <note>
            Sverige. Reglerna för beskattning av fåmansföretag, de s.k. 3:12-reglerna,
            kommer att ses över. Sammantaget sänks skatten för företag med
            ca 3 miljarder kronor nästa år och med ca 5 miljarder kronor år
          </note>
          <note>
            2001.
          </note>
          <note>
            Regeringen söker största möjliga förankring kring en framtida
            skattepolitik här i riksdagen men också ute i samhället i övrigt.
            Arbetsmarknadens parter spelar här en viktig roll. I sitt förslag
            har regeringen därför försökt att väga samman olika intressen,
            förslag och synpunkter som framkommit i debatten.
          </note>
          <note>
            LO:s och TCO:s synpunkter på inkomstskatteområdet har särskilt
            vägts in. Regeringen har också lyssnat till de synpunkter som
            bl.a. Företagarnas Riksorganisation och andra representanter fört
            fram när det gäller företagens skatter.
          </note>
          <note>
            I och med denna budget fullföljer vi de höjningar av barn- och
            studiebidrag som vi tidigare utlovat. Den
          </note>
          <note>
            1 januari nästa år höjs barnbidraget och studiebidraget med 100
            kr per månad. En lika stor höjning kommer att ske den 1 januari
            år 2001.
          </note>
          <note>
            I syfte att ytterligare minska marginaleffekterna och öka arbetskraftsutbudet
            och förutsätningarna för tillväxt avser regeringen att driva frågan
            om införandet av maxtaxa i barnomsorgen vidare. En sådan reform
            stärker rättvisan och möjligheterna till en egen försörjning för
            många småbarnsföräldrar, i praktiken oftast kvinnor.
          </note>
          <note>
            I socialdemokratins 2000-tal ska alla som vill och kan ges förutsättningar
            att försörja sig genom arbete.
          </note>
          <note>
            En arbetsgrupp inom Regeringskansliet lägger inom kort fram en
            rapport med förslag om maxtaxa, allmän förskola och rätt till
            dagisplats för barn vars föräldrar är arbetslösa. En proposition
            planeras till våren.
          </note>
          <note>
            Med de förslag som vi lägger i denna budget kommer de som har
            de lägsta inkomsterna att få den största ökningen av sina disponibla
            inkomster. Effekterna av kompensationen för egenavgiften, höjd
            brytpunkt, skattereduktioner för låginkomsttagare, höjt barnbidrag
            och sänkt fastighetsskatt för hyreshus innebär att den tiondel
            som har de lägsta inkomsterna får en förstärkning motsvarande
            3 % av den disponibla inkomsten. Den tiondel som har de högsta
            inkomsterna får en ökning som motsvarar knappt 1,4 %
          </note>
          <note>
            av den disponibla inkomsten. Förslagen i budgetpropositionen
            stärker kvinnors ekonomi något mer än männens ekonomi.
          </note>
          <note>
            Förslaget om att personer över 65 år ska få behålla rätten till
            assistansersättning innebär en ökad trygghet för en i dag utsatt
            grupp. Ett detaljerat förslag kommer under nästa år.
          </note>
          <note>
            Regeringen föreslår också att biståndet höjs med
          </note>
          <note>
            1,3 miljarder kronor. Därmed uppnås målet om
          </note>
          <note>
            0,72 % av bruttonationalinkomsten.
          </note>
          <note>
            Utmaningarna när vi lämnar 1900-talet bakom oss och går in i
            2000-talet är stora och inspirerande. Det gäller inte minst på
            miljöområdet där regeringens mål är ett samhälle i ekologisk balans.
            Sverige ska vara ett föregångsland i omställningen till en miljömässigt
            hållbar utveckling.
          </note>
          <note>
            En viktig del i den omställningen är den gröna skatteväxlingen.
            De första stegen togs redan i skattereformen 1990 men nu är det
            dags att ta ett steg till.
          </note>
          <note>
            Därför höjs skatten på diesel, el och kärnkraft, samtidigt som
            resurser till kompetensutveckling i arbetslivet frigörs och jordbruket
            får sänkta skatter.
          </note>
          <note>
            För att ytterligare stimulera utvecklingen mot ett hållbart Sverige
            föreslår regeringen ytterligare resurser till kalkningsverksamhet,
            till arbetet med att bevara den biologiska mångfalden, till Kemikalieinspektionen,
            till utveckling av teknik för framtidens miljövänliga fordon och
            till investeringsstöd för termisk solvärme.
          </note>
          <note>
            Fru talman! Sammantaget innebär budgetpropositionen att Sverige
            kan ta steget in i 2000-talet med optimism och framtidstro. Med
            oss tar vi en minskande statsskuld, en sjunkande arbetslöshet,
            ökade resurser till skolan, vården och omsorgen samt ett batteri
            av åtgärder för att stärka rättvisan och tillväxten.
          </note>
          <note>
            Många viktiga frågor står på 2000-talets dagordning. Sverige
            står väl rustat att ta sig an den utmaning som ligger i att skapa
            förutsättningar för en lång period av tillväxt och rättvisa.
          </note>
          <note type="speaker">
            Anf. 2 GUNNAR HÖKMARK (m):
          </note>
          <note>
            Fru talman! Det finns alltid många som vill avfärda debatten
            om människors vardag som en simpel debatt om siffror och tabeller.
            Det är ett gammaldags överhetstänkande präglat av föreställningen
            att människors egen trygghet är mindre viktig än den trygghet
            som den politiska makten kan erbjuda. Det handlar om maktfullkomlighet
            när politiker förbehåller sig rätten att styra över andra människors
            vardag - över deras sjukvård, skola och välfärd - med hjälp av
            bidrag och skatter i form av just siffror som gör människor beroende
            av den offentliga makten i stället för av den egna kraften.
          </note>
          <note>
            De debatter som i denna kammare handlar om pengar och siffror
            gäller nämligen i människors vardag något mycket mer än pengar
            och siffror. Det handlar om något så enkelt men också så viktigt
            som att familjen en fredagskväll ska kunna prata om vad man ska
            göra tillsammans på lördagen utan att behöva oroas för hur man
            ska klara nästa veckas ekonomi.
          </note>
          <note>
            Det handlar om något annat, om något så enkelt men så avgörande
            som att köpet av en ny jacka i stället för den den gamla inte
            ska skapa så stora problem att det förstör nöjet med att gå ut
            tillsammans för att handla den. Det gäller värdigheten och självförtroendet
            hos oss som medborgare. Det är vad de siffror, tabeller och skatter
            som vi debatterar här i riksdagen i verkligheten handlar om.
          </note>
          <note>
            Sverige behöver en politik där trygghet inte betyder så stora
            och så många bidrag som möjligt, utan där trygghet betyder att
            man ska behöva så få och så små bidrag som möjligt. Det är den
            fria ekonomin som lägger grunden för en sådan välfärdens utveckling.
            Det är företagandet och jobben, inte bidragen och utgifterna,
            som skapar välstånd.
          </note>
          <note>
            Fru talman! Det är i detta perspektiv som budgetpropositionen
            måste bedömas. Det går bra för Sverige. Den svenska ekonomin ser
            i dag bättre ut än förra året och bättre än i våras. Det är en
            glädje för var och en i vårt land när det går bra, för det innebär
            att fler kan få arbete och att fler har möjlighet till en bättre
            vardag.
          </note>
          <note>
            Men en regerings ansvar går längre än till att glädja sig åt
            en världsekonomi som är starkare än vad många trodde var möjligt
            för bara ett år sedan. Det är nu som det gäller att bygga på de
            erfarenheter som ligger till grund för att det går bra för Sverige.
          </note>
          <note>
            · Det handlar om saneringen av statsfinanserna, som påbörjades
            i det tidiga 1990-talet. Därför är det allvarligt att regeringen
            i stället för att fullfölja saneringen av statsfinanserna ökar
            statsutgifterna.
          </note>
          <note>
            Det är i själva verket så att regeringen tvingas konstatera att
            med den förda budgetpolitiken spricker utgiftstaket om inget annat
            görs. Man tvingas redovisa att statsbudgetens underliggande underskott,
            när engångsförändringarna tagits bort, blir över 40 miljarder
            år 2000 och över 50 miljarder år 2001 - när ekonomin går som bäst.
          </note>
          <note>
            · Det handlar om de förutsättningar som medlemskapet i Europeiska
            unionen skapat för människor, för företag och för den ekonomiska
            politiken.
          </note>
          <note>
            Därför är det oacceptabelt att regeringen trots medlemskapet
            ställer sig vid sidan om kärnan i det europeiska ekonomiska samarbetet.
          </note>
          <note>
            · Kampen mot inflationen har varit framgångsrik.
          </note>
          <note>
            Trots det har regeringen valt att utforma budgetpropositionen
            i ett politiskt beroende till partier som vill att inflation ska
            vara ett politiskt alternativ till en ansvarsfull strukturpolitik.
            Det leder bl.a. till att regeringen i frågan om en gemensam europeisk
            valuta inte har någon åsikt.
          </note>
          <note>
            Fru talman! Den politik som ligger till grund för att det går
            bra för Sverige har utformats bland de partier som bejakar tillväxt,
            företagande och europeiskt samarbete, och den har bekämpats av
            de partier som regeringen nu stöder sin politik på. Det är dessa
            partier som nu tillåts blockera en politik för företagande och
            tillväxt, som avvisar en ny arbetsrätt och en flexiblare arbetsmarknad
            som kan möjliggöra just den sundare löneutveckling som Sverige
            behöver samt som driver fram ökade utgifter och nya regleringar
            - just en sådan politik som i slutet av 1980-
          </note>
          <note>
            talet förde Sverige in i 1990-talets problem.
          </note>
          <note>
            Fru talman! Att det går bra för Sverige får inte undanskymma
            att det finns alldeles för många som det går dåligt för i Sverige,
            samtidigt som det finns alldeles för få som det går bra för. En
            regering som vägrar att se de problem och de utmaningar vi står
            inför kommer inte att kunna föra en politik som lägger grunden
            för att det ska gå bra för fler människor i vårt land.
          </note>
          <note>
            Det finns i regeringens budgetproposition inte ett ord om den
            växande segregation som låser människor i utanförskap och bidragsberoende
            och som lämnar vårt samhälle utan det kunnande, det arbete och
            den kreativitet som vi skulle kunna få. Och det finns därför ingen
            politik för en ökad social rörlighet.
          </note>
          <note>
            Det finns ingen analys över det faktum att vi har en långsiktigt
            växande försörjningsbörda, där en allt mindre del av befolkningen
            får försörja en allt större del. Det finns därför ingen politik
            för hur vi ska öka tillväxten av nya jobb och nytt företagande
            så att vi därmed långsiktigt kan bekämpa arbetslösheten som ett
            samhällsekonomiskt fenomen. Det står inget om det faktum att vi
            har ett minskat nyföretagande. Därför finns det ingen politik
            för att fler ska vilja bli företagare.
          </note>
          <note>
            Regeringen låtsas som ingenting när det gäller en av de större
            förändringarna i svensk ekonomi, nämligen utflyttningen av företag,
            företagande och företagsägande. I stället för att agera mot denna
            utveckling fördjupar regeringen den politik som redan har försvårat
            för företagandet i Sverige, bl.a. genom kärnkraftsavvecklingen,
            cementeringen av den nya värnskatten och fortsatt dubbelbeskattning.
          </note>
          <note>
            I budgetpropositionen nämns inget om att vi ser samma tendens
            till utflyttning av företag i det nya och framgångsrika IT-företagandet.
            Frågor som personaloptioner, riskkapital och förmögenhetsskatt
            nonchaleras därför helt och hållet. Det kommer att drabba
          </note>
          <note>
            Sverige och svenskarna.
          </note>
          <note>
            Det finns i budgetpropositionen ingenting om den utmaning som
            utvecklingen av den nya ekonomin med globalisering och Internet
            innebär för Sverige som nation och som land. Det påverkar inte
            i någon del regeringens analys av skattepolitiken. Därför finns
            inga åtgärder för att Sverige ska kunna hävda sig i en globaliserad
            ekonomi med stark tillväxt och rörliga skattebaser. Borde inte
            en regering som har ansvar för landet tänka igenom vad det innebär
            att skattebaserna nu blir rörligare och rörligare. Den enda hänsyn
            man tar till detta är man sänker skatten för utländska företags
            kupongägande och utländska experter, men man gör inte det för
            de företag och det företagsägande som borde växa fram i Sverige.
          </note>
          <note>
            Fru talman! Budgetpropositionen är som ett företags årsbokslut
            men utan affärsidé. Man räknar samman pengarna och delar ut de
            överskott som uppstår på grund av olika effekter: lite ökade statsbidrag,
            lite ökade barnbidrag, lite sänkta skatter för hushållen, lite
            sänkta skatter för utländska företag och för utländska experter.
          </note>
          <note>
            Vidare: inga skattesänkningar som vänder nedgången av nyföretagande,
            inga skattesänkningar som ökar investeringar och företagande,
            inga skattesänkningar som stoppar utflyttningen av företag. I
            stället höjer man skatter som påskyndar utflyttningen. Man föreslår
            inga skatteförändringar som gynnar svenskt ägande av företag i
            Sverige. Snarare skapar man skatter som missgynnar ägandet av
            företag i Sverige.
          </note>
          <note>
            Den mest konkreta åtgärden vad gäller det svenska företagsklimatet
            - avvecklingen av kärnkraften -
          </note>
          <note>
            låtsas regeringen knappt om i budgeten. Det finns ingen analys
            över konsekvenserna för den svenska energiintensiva industrin,
            trots att regeringen bara behöver tala med socialdemokratiska
            kommunalråd runt om i landet för att höra oron för vad som händer
            i bygderna runt omkring i vårt samhälle. Och till skillnad från
            de höjda energiskatterna finns kostnaderna för att avveckla Barsebäck
            inte ens med i budgeten.
          </note>
          <note>
            Fru talman! Regeringen för en låt-gå-politik där varje tillväxtfrämjande
            åtgärd blockeras av antitillväxtpartierna, där varje företagspolitisk
            reform stoppas av en antiföretagarkoalition i regeringspartiets
            stödtrupper och där Europapolitiken passiviseras av anti-Europapartierna.
            Resultatet ser vi i dagens budgetproposition: inga strukturella
            reformer, inga tillväxtfrämjande reformer, ingen offensiv politik,
            bara passiv taktik.
          </note>
          <note>
            Det är en politik som drabbar människors välstånd och välfärd.
            Det är en politik som slår hårt den dag ekonomin inte går så bra
            som den går i dag. Det är en politik som inte är ansvarsfull.
            Därför behöver Sverige en ny ekonomisk politik. Det är den ekonomiska
            friheten som lägger grunden för välfärdens frihet.
          </note>
          <note>
            Den politiken vill vi moderater lägga till grund för det parlamentariska
            arbetet i Sveriges riksdag när vi behandlar denna budgetproposition.
          </note>
          <note>
            (Applåder)
          </note>
          <note type="speaker">
            Anf. 3 LARS BÄCKSTRÖM (v):
          </note>
          <note>
            Fru talman! I dag lägger regeringen och tre samverkande partier
            en bra budget på riksdagens bord.
          </note>
          <note>
            Det är knappast oväntat för någon att jag skulle säga det. Det
            är ungefär som att titta på TV hemma och se när TV-kocken Jan
            Boris Möller säger: Jag använder alltid de här kryddorna, men
            det har jag betalt för att säga.
          </note>
          <note>
            Det väntar ni att vi ska säga, visst. Men ingen kan faktiskt
            förneka att det är en positiv budget. Den inrymmer nya satsningar
            för gemensam välfärd, samtidigt som vi kan sänka skatten genom
            att börja kompensera för de orättvisa egenavgifterna. Det skulle
            faktiskt vara mer oväntat om vi i de samverkande partierna inte
            klarade att lägga fram en bra budget i det här ekonomiska läget.
          </note>
          <note>
            Den föregående talaren Gunnar Hökmark säger att
          </note>
          <note>
            Vänsterpartiet och jag står i vägen för ekonomisk tillväxt. Om
            jag har stått i vägen för tillväxt har jag i alla fall blivit
            rejält överkörd. Tillväxten rusar ju på så det knakar. Men jag
            står inte i vägen. Vi driver på för denna uthålliga tillväxt.
          </note>
          <note>
            Ekonomin går bra, bättre än vad vi trodde i våras, långt bättre
            än vad den borgerliga oppositionen spådde förra julen. Minns ni
            som var här i riksdagen vid jul förra året att man talade om att
            det var död, bedrövelse och mörker? Så blev det inte.
          </note>
          <note>
            Vi spådde fel i våras, det går bättre än väntat. Varför går det
            bättre nu i höst än i våras? Då ska vi kanske vara lite ärliga.
            Det är inte på grund av nya politiska beslut. Riksdagen har varit
            åtskild, det vet vi allihopa. Regeringen har haft sin semester.
            Det har inte fattats några politiska beslut. Orsakerna är helt
            enkelt ökad köpkraft på hemmamarknaden och framgångar, främst
            för tele- och läkemedelsindustrin. Det är bra. Framgångarna har
            skapats ute i arbetslivet, genom slit vid maskinen och framför
            datorskärmarna.
          </note>
          <note>
            De som har skapat de här framgångarna har rätt till återbäring
            för sitt slit och arbete, rätt till återbäring genom både bättre
            välfärd och mindre skatt på deras arbete. Det är rättvisa. Men
            vi ska inte heller sätta ljuset under ena skäppo, som det står
            i Skriften, för visst har politikerna och det rödgröna samarbetet
            bidragit till att skapa förutsättningar för denna tillväxt.
          </note>
          <note>
            Budgetsaneringen, som inleddes med Vänsterpartiet under hösten
            1994, har lagt grunden för låg inflation och lägre räntor. Stabiliteten
            sedan valet 1998
          </note>
          <note>
            har varit viktig för nya investeringar och framtidssatsningar.
            Det är sant. Det var många som sade att det samarbetet inte skulle
            hålla. Men det har hållit över en ny finansminister, en ny moderatledare.
            Åsbrink gick, Bildt gick, men Schyman satt kvar. Så gick det med
            verkligheten. Det var många som hade prognoser över utvecklingen.
          </note>
          <note>
            Det blev alltså ingen röra, utan bara rödgrön reda har vi fått.
            Men allt är inte bra i Sverige. Att inte erkänna det är att blunda
            för verkligheten. Där har
          </note>
          <note>
            Gunnar Hökmark en poäng. Allt är inte bra, visst inte.
          </note>
          <note>
            Jag vet att det finns pensionärer som har för lite pengar, som
            måste klara sig på en pension under
          </note>
          <note>
            5 000 kr i månaden. Det är klart att det inte är bra. Jag vet
            att de goda tiderna inte gäller alla delar av landet.
          </note>
          <note>
            Jag vet att det finns många människor, ungdomar och nya svenskar,
            som ställs utanför våra trygghetssystem och att det också i dessa
            goda tider finns alltför många som ställs utanför arbete. Jag
            känner personligen problemen i äldreomrorgen och skolan, och jag
            vet att det behövs fler händer i vården. Därför, fru talman, behövs
            i goda tider lika väl som annars en aktiv opposition som gör att
            vi aldrig glömmer det som återstår att göra.
          </note>
          <note>
            Så låt oss i dag diskutera de regionala obalanserna med företrädare
            för Centern. Låt oss föra en dialog med Kristdemokraterna om vården
            och omsorgen om de gamla. Låt oss resonera med Folkpartiet om
            vad som behöver göras i skolan. Låt oss öppna ett samtal med Moderaterna
            om vad vi kan göra för att bryta segregationen så att vi skapar
            ett samhälle där vi i handling visar att varje människa är en
            tillgång. Låt oss göra det. Låt oss diskutera problemen och era
            lösningar.
          </note>
          <note>
            Fru talman! Jag kan inte ge några löften för andra partier. Men
            jag kan lova för mig och mitt parti att vi är villiga att lyssna
            på goda uppslag. Och lika öppen som jag är för att lyssna, lika
            bestämt avvisar jag förslag som saknar finansiering eller som
            leder till ökade klyftor och ojämlikhet.
          </note>
          <note>
            Till Kristdemokraterna: Kom inte en gång till med fler karensdagar
            som besparing. Även om man införde fler karensdagar skulle det
            inte spara några pengar, eftersom den vinsten genom arbetsgivarinträdet
            - det är ju arbetsgivaren som står för sjukperioden i början
          </note>
          <note>
            - skulle hamna hos arbetsgivarna och inte hos det allmänna. Då
            kan vinsten hämtas in genom höjda arbetsgivaravgifter, men det
            är ju en skattehöjning och ingen besparing.
          </note>
          <note>
            Ni i Folkpartiet: Kom nu inte en gång till med förslag som ska
            finansieras med höjd trafikförsäkring som i teorin ska ta över
            kostnaderna för trafikolyckor.
          </note>
          <note>
            Förutom att förslaget har många nackdelar, kan det inte genomföras
            under år 2000, det inser de flesta i denna kammare.
          </note>
          <note>
            Ni i Centern och Folkpartiet: Kom inte en gång till och finansiera
            era förslag med mindre anslag till arbetsmarknadspolitiken. Vi
            har redan skurit i dessa anslag. Fler nedskärningar skulle bara
            leda till att fler stämplas ut eller att viktiga utbildningar
            måste ställas in.
          </note>
          <note>
            Det sägs ibland att man ska lyssna till marknaden.
          </note>
          <note>
            Ja, jag var på marknad i lördags, i Årjäng i västra
          </note>
          <note>
            Värmland. Då kom det en politiker fram till mig och sade: Lars,
            ni i riksdagen får inte skära mera i anslaget till arbetsmarknadspolitiken.
            Vi kan inte anordna de utbildningar som vi ska ha. Folk kommer
            inte in i arbete.
          </note>
          <note>
            Så sade man till mig på marknaden. Lyssna på den marknaden!
          </note>
          <note>
            Till sist till er moderater som är allra värst när det gäller
            besparingar och skattesänkningar: Kom nu med en motion den här
            gången som visar vilka fördelningseffekter som era förslag kommer
            att få. Jag känner djup sympati när Gunnar Hökmark talar om hur
            familjer på fredagarna sitter och diskuterar om man har råd att
            köpa en jacka på lördagen. Men samtidigt sitter andra familjer
            och resonerar om de har råd att flyga till Bahamas på helgen,
            om de har råd att köpa en päls. Det är olika resonemang i olika
            familjer.
          </note>
          <note>
            Jag tyckte mig höra ett halvt löfte från Bo Lundgren i vårens
            debatt om att moderaterna den här gången ska redovisa sina fördelningseffekter.
            Det har de tre samverkande partierna gjort i finansplanen, s.
            39. Kommer vi att få en sådan tabell från Moderaterna, så att
            vi ser om det är jackköpen i den vanliga löntagarfamiljen som
            ska premieras eller om det är aktieköpen för helt andra familjer
            som ska gynnas.
          </note>
          <note>
            Ni har haft en sommar på er sedan vi hade den förra debatten.
            Den här gången hoppas jag att ni kommer med bättre finansieringar,
            med förslag till finansieringar som gör det möjligt att diskutera
            era förslag till förbättringar. Men gör ni inte det, blir era
            alternativa förslag bara virvlande höstlöv i debatten.
          </note>
          <note>
            Och låt oss sedan gå vidare och ta itu med den ekologiska omställningen
            och driva på för verklig jämställdhet mellan man och kvinna. Vi
            tar nödvändiga steg i denna budget, men för att klara problemen
            långsiktigt måste vi få fler i arbete. Där är jag och
          </note>
          <note>
            Gunnar Hökmark totalt överens - jag tror att alla är överens
            om detta. Vi måste klara den uthålliga tillväxten.
          </note>
          <note>
            Ni i det borgerliga lägret sade att det krävdes sänkt skatt på
            allt och särskilt slopad skatt på aktieutdelningar och uppriven
            arbetsrätt för att tillväxten skulle ta fart. Ni hade fel då,
            och ni har fel nu. Verkligheten har bevisat att ni hade fel.
          </note>
          <note>
            Nej, receptet är helt annorlunda. Vi måste klara sunda offentliga
            finanser och se till att priser och löner inte börjar att jaga
            varandra igen. Inflationen är död, låt den förbli ett spöke, men
            inte mer än så.
          </note>
          <note>
            För att detta ska klaras måste man ersätta monopol- och finansspelen
            à la Alga med riktiga investeringar, arbete och produktion. Under
            två decennier har börs och kapital kapat åt sig en allt större
            del av kakan på bekostnad av löntagare och arbete.
          </note>
          <note>
            Lyssnade ni på Robert Weil förra söndagen i TV?
          </note>
          <note>
            Han sade att på 20 år har 1 krona på börsen blivit 20
          </note>
          <note>
            kronor, medan det för löntagarnas del har gått från 1
          </note>
          <note>
            krona till 1:20 kr. Ert recept är ju prövat under två decennier,
            och det gav ingen uthållig tillväxt.
          </note>
          <note>
            När det går så långt att sådana ledande finansmän som Robert
            Weil säger att det har gått för långt, då har det gått för långt.
            Devisen att åt den som har ska vara givet har gällt i två decennier.
            Nu är det dags att göra någonting åt den.
          </note>
          <note>
            Det gav ingen uthållig tillväxt, bara kris och mycket pengar
            till några få. Nu har vi börjat ändra på detta, och det är bra.
            Tvärtom mot vad ni borgare sade är fördelningspolitiken en nödvändig
            förutsättning för den svenska modellen för uthållig tillväxt.
          </note>
          <note>
            I går morse kunde vi höra en handläggare på
          </note>
          <note>
            Moodys kreditvärderingsinstitut i USA som sade att klyftorna
            nog har växt i Sverige under en tid, men det är fortfarande jämnare
            än i många andra länder. Hon hade nog rätt om man anlägger ett
            USA-perspektiv.
          </note>
          <note>
            Men hennes poäng var att den jämna fördelningen i
          </note>
          <note>
            Sverige inte var något hinder utan att det var en tillgång. Den
            jämna fördelningen underlättar förändringar och samförstånd.
          </note>
          <note>
            Det är just detta som vi i Vänstern kallar för den produktiva
            rättvisans princip. Tänk, att alla i Sverige inte inser vad man
            tycker sig veta borta i New York på Moodys kreditvärderingsinstitut!
            Det är beklagligt.
          </note>
          <note>
            Vad vi behöver är en stabil efterfrågan på hemmamarknaden, och
            det får vi med en rättvis fördelningspolitik. Nu sänks skatten
            för alla som tvingas att betala egenavgifter. Det blir en extra
            skattereduktion för dem som har de lägsta inkomsterna samtidigt
            som skatten för hyresgäster sänks för att möjliggöra lägre hyror.
          </note>
          <note>
            Vi behöver en ökad produktivitet. Det får vi lättare genom stabila
            villkor på arbetsmarknaden. Då behövs starka fackföreningar och
            långsiktiga företagsledningar. Men företag som främst letar börsklipp,
            fusioner och outsourcing ger inget uthålligt bidrag till vår gemensamma
            välfärd.
          </note>
          <note>
            Men ökad produktivitet får inte bli synonymt med stress och utbrändhet
            - där har Sture Nordh i TCO
          </note>
          <note>
            rätt. Det är att så kostnader och ofärd. I dag arbetar alltfler
            mer och mer medan stora grupper ställs utanför arbetsmarknaden.
            Det är effektivt bara i det mycket korta perspektivet. Tvärtom,
            med bättre hushållning och teknik kan vi klara både att öka effektiviteten
            och att korta arbetstiden.
          </note>
          <note>
            Vi behöver satsningar på utbildning och kompetens. Det är företaget
            med den effektivaste produktionen och den mest välutbildade arbetskraften
            som vinner i den internationella konkurrensen, inte det företag
            som har den lägsta skatten. Därför satsar vi nu på utbildning
            och kompetensutveckling i denna budget.
          </note>
          <note>
            Vi behöver nya företag och innovationer. Därför måste vi underlätta
            för de mindre företagen och satsa på forskning, och det är precis
            vad vi gör i denna budget.
          </note>
          <note>
            Vi behöver nätverk och samverkan mellan företag och samhälle
            ute i regionerna. Kanske är det dags i näringspolitiken att lära
            mer av Småland än att tala om Stockholms skatter.
          </note>
          <note>
            Föregående talare tog upp utflyttningen. Ikea har i och för sig
            flyttat sin juridiska person till Danmark, men Ikea ligger i Älmhult.
            Det viktigaste är var produktionen sker.
          </note>
          <note>
            Vi behöver en modern infrastruktur, en miljö och kunskapsstruktur
            för ett nytt millennium. Därför gör vi nu en skatteväxling, gör
            ett åtagande om att bygga ut öppna bredband för hela landet, och
            strävar efter att ersätta långväga lastbilstransporter med mer
            miljöanpassade lösningar.
          </note>
          <note>
            Fru talman ! Och vi börjar laga revorna i välfärden. Vi återställer
            biståndet, inte så mycket som vi skulle vilja göra, men vi tar
            ett viktigt steg. Vi ska nu låta de handikappade behålla sin assistent
            när de fyller 65 år. Det är en nödvändig reform.
          </note>
          <note>
            Jag påstår inte att vi klarar att bygga ut folkhemmet med den
            här budgeten, men vi börjar renovera det. Och det är steg åt rätt
            håll.
          </note>
          <note>
            Det är inte himmelriket som väntar - så högt har vi inte nått.
            Men kanske är det den bästa budget som går att uppnå under dessa
            tak.
          </note>
          <note>
            Någon journalist skrev i våras: Vem vill fira midsommar med Bosse
            Ringholm? Jag tror nog att han har tillräckligt med vänner. Men
            fira gärna en budget som den här, kanske inte med champagne, för
            så bra är det inte i Sverige. Men fira att vi åter tar steg för
            arbete och rättvisa, och det gör nu de tre samverkande partierna.
          </note>
          <note>
            (Applåder)
          </note>
          <note type="speaker">
            Anf. 4 MATS ODELL (kd):
          </note>
          <note>
            Fru talman! Det går ju bra för Sverige, och Lars
          </note>
          <note>
            Bäckström tog åt sig en del av äran för detta i ett intressant
            och spänstigt anförande. Men plötsligt stannade han upp och sade:
            Men, fru talman, om vi ska vara ärliga - och det ska man ju vara,
            han gjorde en klar distinktion där - så har den här förbättringen
            skett medan regeringen haft semester och riksdagen varit hemförlovad.
          </note>
          <note>
            Den typen av självkritik tror jag faktiskt att regeringen också
            borde ägna sig åt.
          </note>
          <note>
            Visst är vår ekonomi god. Visst är det bra att kurvorna pekar
            åt rätt håll. Regeringen och dess stödpartier är stolta och nöjda.
            Det går bra för Sverige. Men hur går det för svenskarna? Hur går
            det för den långtidsarbetslöse, för den gamle som pendlar mellan
            vårdinstitutionerna, för änkorna? Hur går det för kvinnan som
            har betalat skatt hela livet men som nu får gå och vänta i åratal
            på att få en höftledsoperation? Hur går det för våra ungdomar
            i en skolmiljö som blivit torftigare och kallare under tiden som
            ekonomin har förbättrats? Och hur bra går det för fattigpensionärerna,
            som inte har råd att gå till tandläkaren längre? Vad tänker de
            unga när företagen lämnar landet och tar med sig framtidstro och
            arbetstillfällen? Och hur går det för avfolkningslänen? Hur går
            det i Norrlands inland där, enligt regeringens egen proposition,
            sysselsättningsgraden närmast kommer att minska under åren framöver?
          </note>
          <note>
            Ja, fru talman, hur mår Sverige? Och varför är det på detta vis
            i ett av de rikaste länderna i världen? Det är inte bara mer pengar
            som saknas i Sverige. Det som saknas är en mänsklig politik och
            idéer för framtiden.
          </note>
          <note>
            Vi gläds åt den bättre konjunkturen och de nya pengar som forsar
            in i statskassan i Sverige med världens högsta skatter och högkonjunktur.
            Men det hjälper naturligtvis också regeringen att skyla över sin
            idétorka och gammaldags politik.
          </note>
          <note>
            Men enligt regeringens egna prognoser kommer hundratusentals
            människor att få fortsätta i arbetslöshet och utanförskap under
            överskådlig framtid. De väldokukmenterade strukturproblemen i
            svensk ekonomi - dålig lönebildning, högt skattetryck som leder
            till höga marginaleffekter, bristande konkurrens, dåligt fungerande
            arbetsmarknad och stora brister inom utbildning och skola - existerar
            knappast i regeringens åtgärdsförslag. Det är dessa strukturproblem
            som leder till både vårdköer och företagsflykt. Det är på gränsen
            till oanständigt att regeringen nu inte på allvar tar itu med
            dessa problem. Den höga tillväxten, som vi glädjande nog ser framför
            oss under de närmaste åren, riskerar ju därför att bli en parentes
            i en
          </note>
          <note>
            30-årig historia av svag tillväxt. Sverige fortsätter att leda
            skatteligan, men vi ligger på 17:e plats i välfärdsligan.
          </note>
          <note>
            På många håll är vårdköerna fullständigt oacceptabla. Hur tänker
            regeringen åstadkomma en värdig vård och omsorg för alla? Borde
            inte det ha presenterats här i dag? Socialministern tycks ju ha
            fullt upp med ideologiska trätor om hur han till varje pris ska
            kunna mota bort pengar från medborgarnas sparande i aktiefonder
            till investeringar i sjukhus och en bättre vård. När tänker ni
            börja lyssna på patienterna, de vårdanställda och deras fack som
            uppenbarligen vill ha hjälp av en mångfald av privata initiativ?
            När ska det bli så att svenska undersköterskor, sjuksköterskor
            och läkare börjar vända hem från Norge för att den svenska vården
            sjuder av arbetsglädje med gamla och nya vårdgivare som tävlar
            med bra patientbemötande, hög kvalitet och god omsorg?
          </note>
          <note>
            Fortfarande får inte heller alla barn en bra och trygg uppväxt
            och skolgång. Det är inte konstigt att föräldrar och lärare misströstar
            på denna regering. I
          </note>
          <note>
            dag läser vi om Lärarförbundets undersökning, som pekar på att
            uppemot hälften av landets kommuner själva anser att de inte klarar
            av att fylla upp målen för en bra skola. Så länge inte varenda
            skola i varenda kommun fungerar, går det inte bra för Sverige.
            Och hur bra går det för ett land där rättssamhället får förfalla?
            Den kamerala politik som just nu drabbar domstolarna skapar så
            långa väntetider mellan brott och dom att tilltron till rättssamhället
            håller på att urholkas.
          </note>
          <note>
            Fru talman! Så länge vården, skolan, omsorgen och rättssamhället
            är utpräglade krisbranscher, kan vi kristdemokrater inte vara
            lika nöjda och belåtna som finansministern och hans stödpartier
            är här i dag.
          </note>
          <note>
            Tyvärr tar regeringen inte chansen att i detta gynnsamma ekonomiska
            läge rätta till de djupgående strukturella problem som bl.a. gör
            att kommuner och landsting fortfarande går på knä, trots världens
            högsta skattetryck, trots högkonjunkturen. Lönebildning och arbetsmarknad
            lämnas därhän. Det talas om detta i propositionen, men den är
            dåligt rustad för en ökad sysselsättning. Regeringens handlingsförlamning
            inför dessa grundproblem och passiviteten när det gäller strukturfrågorna
            kan tvinga Riksbanken att höja räntan i onödan. Men regeringen
            har ju nu satt ned foten, läser vi. Dubbelbeskattningen av risksparandet
            blir kvar och förmögenhetsskatten blir kvar, utom för de allra
            rikaste. Det är nämligen så att en tidigare socialdemokratisk
            regering har befriat 17 av landets aktiemiljardärer från förmögenhetsskatt
            på sina aktier. Men fortfarande drabbas främst vanliga pensionärer
            och de som har dristat sig till att gå och gifta sig och som har
            nedamorterade lån på villor av förmögenhetsskatten.
          </note>
          <note>
            Hur bra går det i längden för ett samhälle som bestraffar idoga
            och skötsamma medborgare? Jantelagen får inte vara dominerande
            utgångspunkt för skatteprinciperna. Resultatet ser vi nu: Företag,
            kunskap och kapital fortsätter att fly landet, trots att det går
            så bra. Och hur bra kommer det då att gå för Sverige i framtiden?
          </note>
          <note>
            Fortfarande pågår också en oacceptabel avfolkning av stora delar
            av landet, som hotar trygghet och livskvalitet för alltfler utanför
            storstadsregionerna.
          </note>
          <note>
            Det lär inte bli bättre när regeringens och Centerns omfattande
            nedläggningar av militära förband snart ska rulla i gång. Nu har
            regeringen dessutom sjabblat bort 3 ½ miljarder av EU-medel till
            lantbruk och glesbygd. Höjningen av dieselskatten har också sin
            udd riktad mot glesbygd och lantbruk. Vi frågar:
          </note>
          <note>
            Måste det inte gå bra för hela Sverige, Bosse Ringholm?
          </note>
          <note>
            Regeringens familjepolitik trampar på i sann socialistisk anda.
            Nu vill regeringen ännu hårdare styra föräldrarna. Maxtaxan kommer
            dessutom, enligt
          </note>
          <note>
            Kommunförbundets beräkningar, att kosta över 8
          </note>
          <note>
            miljarder kronor - mer än dubbelt så mycket som vad regeringen
            räknar med. Den blir alltså en gökunge i den kommunala ekonomin
            som kommer att tränga undan andra viktiga behov. Är det något
            som borde vara självklart så är det att familjepolitik och barnomsorg
            måste handla om valfrihet, rättvisa och mer tid för barnen. Vårdnadsbidrag
            främjar valfrihet för småbarnsfamiljerna och skapar, till skillnad
            från maxtaxan, möjligheten till mer tid för barnen.
          </note>
          <note>
            När det nu går så bra för Sverige är det pensionärerna och de
            studerande som blivit de stora förlorarna. Regeringens sätt att
            sänka inkomstskatten kommer inte pensionärerna till del. Därför
            vill vi kristdemokrater först höja grundavdraget, som gäller alla,
            samtidigt som pensionstillskottet måste höjas med avsevärt mer
            än de nålpengar som nu erbjuds. Med kristdemokratisk politik skulle
            också pensionärerna få del av den växande kakan - nu lämnas de
            i stället därhän av regeringen.
          </note>
          <note>
            Fru talman! Det är glädjande att det går bra för
          </note>
          <note>
            Sverige och att alltfler nu får jobb. Det går tyvärr inte bra
            för alla i Sverige.
          </note>
          <note>
            Inte heller går det bra för hela Sverige. Det allvarliga är att
            regeringen inte vårdar själva grunden för en långsiktig och hållbar
            välfärd. Vi kristdemokrater kan därför inte vara lika glada som
            regeringen så länge gamla fortsätter att fara illa, så länge barnen
            inte får en trygg och bra skola, så länge rättssamhället förfaller
            och så länge företag, kapital och kunskap flyr landet. Vi kommer
            den 5 oktober att lägga fram vårt alternativ till regeringens
            passiva utdelning av vad som nu kan visa sig vara tillfälliga
            överskott. Den välfärd blir otrygg som vilar på världens högsta
            skattesatser, på lättflyktiga och redan flyende skattebaser.
          </note>
          <note>
            Sverige har fått en ny finansminister. Det räcker inte. Sverige
            behöver en ny politik. Sverige behöver en ny regering.
          </note>
          <note>
            (Applåder)
          </note>
          <note type="speaker">
            Anf. 5 LENA EK (c):
          </note>
          <note>
            Fru talman! Det går bra för Sverige. Den svenska ekonomin blir
            bättre och bättre. Arbetslösheten minskar, tillväxten är god och
            den positiva bytesbalansen växer. Överskottet i de offentliga
            finanserna ökar och allting ser väl bra ut - på ytan. Det är ändå
            fantastiskt roligt att det går bra så här långt, och vi gläds
            med alla dem som får det bättre, som får mer pengar över i plånboken.
            Centerpartiet var med och tog ett stort och tungt ansvar för att
            skapa förutsättningarna för de goda tider som nu råder.
          </note>
          <note>
            Men samtidigt som tidningarna tävlar med varandra om att tala
            om hur bra det är och om hur snabbt hjulen snurrar, finns en baksida.
            Vi vet alla att nästa lågkonjunktur lurar bakom hörnet. För att
            vi inte ska hamna i samma djupa, svarta hål som under den förra
            lågkonjunkturen behövs det nu reformer. En långsiktigt god utveckling
            av ekonomin kräver att de strukturproblem som finns i svensk ekonomi
            åtgärdas.
          </note>
          <note>
            Under goda tider ska man planera för de dåliga; förändra, förbättra
            och förbereda. Och tillfället att göra strukturförändringar är
            nu, när alla kurvor faktiskt pekar uppåt. Av detta finns inget
            i dagens budgetproposition.
          </note>
          <note>
            Däremot finns det en del skattesänkningar, och det är bra. Skattetrycket
            är alldeles för högt i Sverige.
          </note>
          <note>
            I skattesamtalen, så länge de nu har pågått, har Centerpartiet
            sagt att förändringar måste vara av tre slag.
          </note>
          <note>
            De ska gynna tillväxten långsiktigt, de ska gynna miljön och
            de ska ge människor med lite pengar i plånboken mer pengar över.
            Jag tycker egentligen inte att något av dessa tre mål nås långsiktigt
            i det här förslaget.
          </note>
          <note>
            Det är också viktigt att nya förslag inte fungerar som bensin
            på en inflationsbrasa. Men om inte noggrann uppsikt hålls över
            ekonomin är risken att det är just budgetbensin som vi ser framför
            oss i dag. Av det överskott som finns vill vi i Centerpartiet,
            för att vi ska nå en långsiktigt hållbar, positiv utveckling av
            den svenska ekonomin, i princip använda en tredjedel för att amortera
            statsskulden, en tredjedel för strukturreformer och en tredjedel
            för skattesänkningar. Jag vill, i den spenderglädje som har funnits
            de senaste veckorna, påminna om att statsskuldsräntorna för nästa
            år fortfarande är över 81 miljarder kronor. Man kan jämföra med
            att kostnaderna för ekonomisk trygghet för familjer och barn ligger
            på drygt 44 miljarder.
          </note>
          <note>
            Fru talman! Det finns en svart baksida. Det är bl.a. att 210
            av landets 289 kommuner minskar i befolkning. Där försämras arbetsmarknaden.
            Företag läggs ned och människor tvingas flytta. I min hemkommun,
            Valdermarsvik, var en årskull för några år sedan 110 barn. Nu
            är den 60 barn. Det är en kommun i Östergötland. Det finns de
            som har det mycket värre än vad vi har det hemma hos mig.
          </note>
          <note>
            Det är kommunerna som i verkligheten står för det arbete som
            i valdebatten till slut förkortades VSO:
          </note>
          <note>
            vård, skola, omsorg. Av de nya medel som nu lämnas till kommunerna
            för att de ska klara av det här är det faktiskt så att nästan
            allt kommer från det arbete som
          </note>
          <note>
            Centerpartiet tillsammans med regeringspartiet lade ned för några
            år sedan. De verkligt nya pengarna är bara en miljard kronor.
            Översatt hem till Valdermarsvik är det en miljon kronor - när
            nettobudgeten för skolan är 114 miljoner. Så är det med det.
          </note>
          <note>
            Det finns en grupp kommuner som går förfärligt bra. Det finns
            andra som har väldiga problem. Det innebär att där det går bra
            är det växtvärk, med symtom som trafikproppar, svår bostadsbrist
            som särskilt drabbar människor med lite pengar och väldiga utbyggnadsbehov
            i barnomsorg och sjukvård.
          </note>
          <note>
            Sveriges kommuner behöver ingen kommunakut utan en regionalpolitik
            som är värd namnet. De behöver satsningar på vägar. De behöver
            den digitala allemansrätten. De behöver utbildning som sprids
            ut till alla människor, också de som bor kvar. De behöver också
            social trygghet, kultur och framtidssatsningar. En kommunakut
            är egentligen inte mer värd än ett plåster på en skadad menisk.
            Det krävs analys, strukturåtgärder och kanske operationer för
            att skadan varaktigt ska läkas och knäet bli funktionsdugligt.
          </note>
          <note>
            Nu invänder säkert finansministern att vi har tillväxtavtal som
            det jobbas med i länen. Ja, det finns tillväxtavtal. Men det finns
            egentligen inte några nya pengar. Och när vi tittar på vilka som
            jobbar med tillväxtavtalen undrar man: Var finns nytänkarna?
          </note>
          <note>
            Var finns företagarna? Var finns ungdomarna? Var finns kvinnorna?
            I vissa län är det bara en kvinna på
          </note>
          <note>
            20 i beslutsgruppen för tillväxtavtalen. Är det framtidens människor
            som skriver planen för framtiden ute i länen?
          </note>
          <note>
            Fru talman! Statsministern har sagt att Sverige ska bli en IT-nation.
            Det tycker vi i Centerpartiet är väldigt bra, för det tror vi
            är en del av lösningen på framtidsproblemen. Regering vill bygga
            ett stomnät för att binda samman kommunerna. Med det kan man tycka
            att statens åtagande är uppfyllt. Men det är inte stomnätet som
            är det svåra. Det kan marknaden säkert klara av. Det är accessnätet
            som är det svåra, dvs. en vettig ledning fram till företagen,
            fram till husen, fram till människorna. Hur roligt är det på en
            skala från ett till tio med bredband mellan kommunhusen i
          </note>
          <note>
            Sverige?
          </note>
          <note>
            En större satsning på att ge alla tillgång till bredbandsförbindelse
            och digital allemansrätt verkar låta vänta på sig. När kommer
            satsningen? För mer än hundra år sedan fattade riksdagen ett modigt
            beslut om att investera i järnvägsutbyggnad. Det var ett beslut
            som innebar en investering mångdubbelt större än statsbudgetens
            hela omfång. Kostnaden för ett digitalt bredbandsnät ut till alla
            ligger på 50-
          </note>
          <note>
            75 miljarder kronor. Med så lång avskrivningstid som det är på
            det här är det en liten satsning. Men finns modet hos finansministern
            ens för denna mindre infrastruktursatsning, som ändå är så viktig?
          </note>
          <note>
            Fru talman! Centerpartiet har drivit på mycket aktivt när det
            gäller utbyggnad av högskolor. Det viktigaste just nu är att matcha
            denna utbyggnad med kvalitet. Högskolorna behöver ett andrum för
            att besätta lärartjänster och höja forskningsandelen, och studenterna
            behöver fler disputerade lärare. Vi tycker därför att utbyggnadstakten
            för nya högskoleplatser inte behöver vara riktigt lika hög som
            regeringen anser. I stället ska kvaliteten stärkas, och framför
            allt måste ett nytt studiemedelssystem fram. De grundläggande
            problemen med studiemedelssystemet, dvs.
          </note>
          <note>
            att lätta skuldbördan, öka bidragsandelen och göra det möjligt
            för dem som vill att arbeta vid sidan av studierna genom att rejält
            höja fribeloppet, kommer att finnas kvar även med det nya studiemedelsförslaget.
          </note>
          <note>
            Det är synd, för studenterna hade behövt en förbättring.
          </note>
          <note>
            Så vill jag tala om grundskolan, och då kommer vi tillbaka till
            vård, skola och omsorg. Regeringen säger återigen att man sedan
            man tillträtt konsekvent prioriterat vård, skola och omsorg. Det
            enda som man konsekvent har gjort är att konstatera bristerna
            i skolan, och särskilt i grundskolan. Det är brist på lärare,
            och det är brist på resurser. Vi vet också att medlen till undervisning
            har minskat från 1997/98 till
          </note>
          <note>
            1998/99 med 39 %. Nu räcker det inte med prat. Det behövs konkreta
            förslag. Lärare och skolbarn kan inte längre klara sig på tomma
            löften. Det är dags att ta krafttag inom skolan.
          </note>
          <note>
            Fru talman! Jag skulle kunna prata mycket om trygghet och grundtrygghet
            när det gäller handikappade som nu får vänta nästan två år på
            assistenter efter pensionsdagen. Jag skulle kunna prata om småbarnsföräldrars
            situation, om bostadsbrist och om att biståndet ligger på FN:s
            skamgräns och inte på enprocentsmålet. Jag skulle kunna prata
            om pensionärernas situation. De får bara 25 kr extra i månaden
            om de inte har hög ATP, och att högkostnadsskyddet har höjts är
            något som särskilt drabbar dessa grupper.
          </note>
          <note>
            Men inom social omsorg konstaterar också regeringen bristerna
            i dagens system. Nu måste jag vända mig delvis till Lars Bäckström.
            Det som vi har föreslagit är inte minskade anslag till arbetslöshetssystemen
            totalt och inom arbetsmarknadspolitiken. Sanningen är ju den att
            dagens system inte fungerar.
          </note>
          <note>
            Människor lever i sexmånadersperioder på ett sätt som är närmast
            förnedrande och får ägna sin tid åt att dribbla mellan olika bidragssystem
            för att klara sin vanliga vardag. Det som vi har föreslagit är
            en omfördelning och framför allt en förbättring. Det värsta problemet
            är kanske inte de som är inne i systemet;
          </note>
          <note>
            det är kanske de som finns utanför, dvs. grupper som inte har
            lyckats etablera sig på arbetsmarknaden och som behöver socialbidrag
            eftersom de inte omfattas av de försäkringar som byggts upp till
            skydd för den enskilde vid arbetslöshet. Människor behöver trygghet,
            och det som behövs då är en förändring av de här systemen.
          </note>
          <note>
            Fru talman! Jag vill säga några ord om maxtaxan.
          </note>
          <note>
            Regeringen har aviserat förslag om statligt dirigerad taxa för
            barnomsorg. Det tycker vi är fel. Förslaget utgår från att alla
            barn ska få sin omsorg i den kommunala verksamheten. Den privata
            och kooperativa omsorgen missgynnas rejält, valfriheten inskränks
            och mångfalden inom barnomsorgen hämmas. En maxtaxa gynnar särskilt
            föräldrar med mycket hög inkomst i förhållande till föräldrar
            med låg inkomst, och gynnar inte de familjer som väljer att lösa
            barnomsorgen på egen hand. Vi tycker att det är bättre att använda
            resurserna så att de kommer alla familjer till del, oavsett hur
            man vill lösa sin barnomsorg, och framför allt så att de gynnar
            de familjer som har låg inkomst. Mera tid och mera pengar till
            barnfamiljerna!
          </note>
          <note>
            Lars Bäckström sade också i sitt anförande att det här budgetförslaget
            gynnar jämställdheten och kvinnornas situation. Det är ju faktiskt
            upprörande. När det gäller pensionärer, den grupp som bara får
            en höjning med 25 kr i månaden, är det framför allt kvinnor med
            låg inkomst det handlar om. Höjningen av högkostnadsskyddet som
            drevs igenom i våras och som står kvar drabbar framför allt kvinnor
            med låg inkomst. Ytterligare ett område som jag skulle vilja ta
            upp i det här sammanhanget är våldet mot kvinnorna och rättstryggheten
            i det sammanhanget som inte nämns över huvud taget. Det enda ställe
            där kvinnor särskilt nämns i finansplanen är s. 35, där kvinnorna
            är en belastning i den offentliga sektorn därför att de lever
            så länge. Vad är det för gynnande av kvinnor?
          </note>
          <note>
            Slutligen vill jag ta upp miljöpolitiken. Statsministern har
            sagt att miljöpolitiken genomgår sin största förnyelse någonsin.
            Så är det tyvärr inte. I
          </note>
          <note>
            stället är det så att det inte finns något nytänkande.
          </note>
          <note>
            Man fortsätter i de fotspår som drogs upp för 20 år sedan. Det
            finns inga nya projekt. I stället för framtidsutveckling handlar
            det bildligt talat om att sopa lite runt de kretsloppscontainrar
            som vi beslutade om för 20 år sedan. Sverige behöver ett livskraftigt
            och friskt jordbruk, inte bara ur miljösynvinkel utan för jobben,
            kulturlandskapen och landets bytesbalans.
          </note>
          <note>
            Förutom jordbrukets betydelse i miljöpolitiken finns här några
            återställare som vi också har föreslagit tidigare: 20 miljoner
            till kalkning, 50 miljoner till forskning, 20 miljoner till nyckelbiotoper
            och
          </note>
          <note>
            3 miljoner till Kemikalieinspektionen. Men Kemikalieinspektionen
            har mycket allvarligare problem än så. Samtidigt ska 500 miljoner
            av skattebetalarnas pengar användas till utvecklingsprojekt ihop
            med bilindustrin. Bilindustrin klarar sig väl själv, men all annan
            småföretagsamhet och de mellanstora företag som jobbar med ny
            miljöteknik hade nog behövt de här 500 miljonerna!
          </note>
          <note>
            Det finns inte någon grön skatteväxling. Ja, första halvan finns
            med, dvs. höjda skatter på energi, men den andra delen, som ska
            ge företagen sänkta arbetsgivaravgifter för att inte försämra
            konkurrensen, finns det inte ett spår av. Regeringen ser inte
            möjligheterna i det miljödrivna näringslivet. USA, Holland och
          </note>
          <note>
            Danmark satsar stenhårt på en samordnad satsning på miljöexport
            på världsmarknaden, och den svenska regeringen har helt enkelt
            gömt undan två mycket bra utredningar om miljöexport.
          </note>
          <note>
            När jag pratar med människor i svenskt näringsliv ser och hör
            jag att de vill och kan. Regeringen tvekar och vet inte vad man
            vill.
          </note>
          <note>
            Fru talman! När så mycket behöver göras och det finns sådana
            spännande utmaningar i framtiden är det väldigt synd att den här
            budgetpropositionen ser ut som den gör. Förlorarna är företagen,
            familjer och människor med låg inkomst, uppfinnarna, befolkningen
            utanför de största städerna och framför allt pensionärerna - och
            jag skulle också vilja tillägga kvinnorna. Det är tråkigt!
          </note>
          <note>
            (Applåder)
          </note>
          <note type="speaker">
            Anf. 6 KARIN PILSÄTER (fp):
          </note>
          <note>
            Fru talman! Svensk ekonomi går bra, men budgeten är dålig. Vi
            i Sverige har nu ett par år av hyfsad ekonomisk utveckling framför
            oss, och vi har en bit avklarad bakom oss. Låt oss då ta chansen
            att göra någonting mycket bättre av dessa förutsättningar än vi
            hittills har gjort. Det här säger jag inte i första hand av hänsyn
            till Sveriges ekonomi eller till statsfinanserna, inflationen,
            bytesbalansen eller något annat abstrakt begrepp som vi argumenterar
            för, utan för att vi i Folkpartiet vill ha en liberal ekonomi
            av hänsyn till människorna, för människorna. En liberal ekonomi
            ger de enskilda människorna de största möjligheterna att förverkliga
            sina drömmar och önskningar.
          </note>
          <note>
            Det finns en stor outnyttjad potential för tillväxt. Den finns
            i stora och små företag, organisationer och förvaltningar. Men
            framför allt finns den ju hos enskilda människor. Och om den skaparkraften
            kan frigöras blir Sverige ett rikare land, men framför allt: Det
            blir ett mycket mänskligare land. Tillvaron blir bättre för oss
            var och en.
          </note>
          <note>
            "Med denna budgetproposition sätts punkt för
          </note>
          <note>
            1900-talets ekonomiska politik i Sverige." Så inleder regeringen
            budgetpropositionen. Det känns ju tryggt att regeringen kan almanackan
            i alla fall. Det här är också en av de sista debatterna om ekonomi
            under det här seklet. Då kan vi konstatera att under det här århundradet
            är det de liberala ekonomierna som har visat sin överlägsenhet
            över sina motsatser - det må ha varit försök med fascism eller
            dess röda tvilling kommunism. The Economist gör i sitt förra nummer
            en genomgång av 1900-talet under rubriken Frihetsresan. Man redovisar
            resultat av en liberal ekonomisk utveckling och ger också många
            principiellt viktiga argument för en liberal utveckling. Man skriver
            så här: "Den liberala benägenheten till förmån för marknadsekonomi,
            kapitalism och faktiskt friheten själv drivs av intellektuell
            ödmjukhet: accepterandet av att en process som består av konstant
            experimenterande, inkluderande fritt uttryckta åsikter och handlanden
            av miljoner människor, är troligare att leda till ett bättre och
            flexiblare resultat än en som grundas på en kommitté av ekonomer,
            politiker, byråkrater, affärsmän eller till och med journalister,
            som ritar upp en stor generalplan. Detta antagande är ödmjukt
            därför att det erkänner vår okunnighet."
          </note>
          <note>
            Vi kan inte veta vad människor kan, vill eller kommer att göra,
            men vi kan röja undan hinder i deras väg och minska olikheterna
            i förutsättningarna genom att alltmer av besluten flyttas över
            till människor själva. Det handlar om både företagande och utformningen
            av familjestödet.
          </note>
          <note>
            Vi tycker att det är mycket positivt att antalet jobb ökar i
            Sverige. Det hade kunnat komma tidigare, men det är desto mera
            välkommet nu. Den ekonomiska uppgiften är då att se till att den
            utvecklingen fortsätter, och det kommer den inte att göra av sig
            själv. Det här är den tionde konjunkturuppgången sedan andra världskriget.
            Att svensk ekonomi nu kan tillgodogöra sig effekterna av en internationell
            uppgång beror till stor del på de strukturförändringar som ändå
            har gjorts under 90-talet, faktiskt genomgående med
          </note>
          <note>
            Folkpartiets aktiva medverkan: EU-medlemskapet, århundradets
            skattereform, åtgärder mot sjukfrånvaro,
          </note>
          <note>
            Riksbankens oberoende, nya budgetprocessen och budgetsaneringen
            för att nämna några exempel.
          </note>
          <note>
            Den rätta slutsatsen nu borde vara att ytterligare strukturförbättringar
            skulle kunna förlänga uppgången och lindra nästa nedgång - som
            ju faktiskt förr eller senare kommer att komma. Det som är gjort
            är gjort av en motvillig socialdemokrati, men det har bekämpats
            av Vänsterpartiet och oftast också av
          </note>
          <note>
            Miljöpartiet, så det är inte så konstigt att det nu tar stopp.
          </note>
          <note>
            Budgeten är därför sämre än vad många hade hoppats på. Man har
            gett sken av att vara beredd till rejälare tag från småföretagen,
            man har blåst upp förväntningarna på en skattereform, många har
            tolkat det som att ett genomsnitt av 2 % över en konjunkturcykel
            skulle betyda lite mer när konjunkturen är god för att skapa utrymme
            för lite mindre när den inte är det osv.
          </note>
          <note>
            Det är bra med balans i statsbudgeten. Överskottet ska ligga
            på 2 % över konjunkturcykeln. I den här högkonjunkturen måste
            det vara mer. Skattesänkningar måste man framför allt spara ihop
            till genom att begränsa utgifterna.
          </note>
          <note>
            Fru talman! Många varnar för att det kan ligga en överhettning
            i farans riktning. Dysterkvistar, kan en nöjd finansminister avfärda
            dem med. Jag vill verkligen inte vara någon dysterkvist. Enligt
            de i budgeten inskrivna prognoserna finns det ju heller inte någon
            sådan nämnvärd risk. Men hur ser regeringen egentligen på rollfördelningen
            mellan sig och Riksbanken?
          </note>
          <note>
            Är det räntevapnet som ska lösa ett eventuellt uppkommande problem?
            Trots allt är ju de flesta andra prognosmakare betydligt mer optimistiska
            än vad regeringen själv är.
          </note>
          <note>
            Keynes brukade säga: In the long run we are all dead. När man
            läser budgeten får man en mycket stark känsla av att regeringen
            tagit Keynes på orden.
          </note>
          <note>
            Fru talman! Vi sätter också ett stort frågetecken för lönebildningen
            och de konsekvenser som ett misslyckande där får. Det kommer nämligen
            att undergräva respekten och förtroendet för regeringens hela
            prognos. Prognoser är ju inte starkare än den svagaste länken
            i kedjan.
          </note>
          <note>
            Fru talman! Sverige behöver mindre konjunkturkänsliga finanser.
            Det låter inte så sexigt, men det är viktigt därför att det är
            bra för enskilda människor.
          </note>
          <note>
            Vi, var och en, behöver kunna veta att de spelregler som finns
            är giltiga något längre än under nästa kvartal. Vi kan inte ha
            skatteskalor som går upp och ned med den senaste prognosen från
            Konjunkturinstitutet. Människor behöver kunna planera sin egen
            ekonomi själva och veta vad som gäller för sjukersättning, veta
            hur mycket man behöver spara för att gardera sig och veta att
            barnbidragen inte åker upp och ned när New York-börsens aktörer
            blir nervösa.
          </note>
          <note>
            Faktum är att just de uppdrivna kurserna på New
          </note>
          <note>
            York-börsen är en allmänt erkänd osäkerhetsfaktor.
          </note>
          <note>
            Världsekonomin är sammanlänkad och sårbar.
          </note>
          <note>
            Mitt i detta står vi enskilda individer. Ett svenskt medlemskap
            i den gemensamma valutaunionen skulle göra oss mindre utsatta.
            EMU-medlemskap eller ej spelar tydligen ingen roll för regeringens
            bedömning av om det går bra eller dåligt för svensk ekonomi.
          </note>
          <note>
            Unionen nämns endast flyktigt med en referens till studiekampanjen.
            Vi kan ju hoppas att regeringens medlemmar själva kommer att delta
            i den. Det bli nästan lite patetiskt när man inser att folk som
            har helt olika jobb, intressen och fritidsaktiviteter med hjälp
            av en studiecirkel eller en debatt ska kunna ta ställning i en
            studiekampanj, medan regeringens företrädare som för mycket höga
            löner jobbar dygnet runt med de här frågorna inte anser sig veta
            tillräckligt mycket för att ha en åsikt som de kan argumentera
            för.
          </note>
          <note>
            Fru talman! Jag tycker att det är viktigt att det är vi själva,
            inte yttre konjunkturer, som bestämmer. För att minska känsligheten
            och få upp den långsiktiga tillväxten krävs det ett sänkt utgiftstryck
            och sänkt skattetryck men också olika reformer som gör budgeten
            mer slagtålig. Det är bra för individerna. Det är bra för oss
            enskilda människor och därmed också bra för Sverige.
          </note>
          <note>
            Det behövs en riktigt skattereform. Det behövs en socialförsäkringsreform,
            arbetsmarknadsreformer, förbättringar och förenklingar för småföretagen,
            avregleringar av produkt- och konsumentmarknaderna, bättre fungerande
            utbildning och kompetensutveckling, rationell energipolitik och
            ett EMU-medlemskap för att ta några exempel.
          </note>
          <note>
            Fru talman! Därför är det bra att regeringen nu äntligen håller
            med om att sänkta skatter också kan vara bra för jobb och tillväxt.
            Men det hade varit mycket bättre om den hade satsat på en bred
            skattereform. Det som Östros och Åsbrink tidigare har bjudit in
            till är helt uppenbart lagt på hyllan.
          </note>
          <note>
            När man nu ändå erkänner att sänkta skatter kan ge fler jobb,
            att fler jobb är bäst för tillväxten och att mer tillväxt är bäst
            för välfärden - varför kan man då inte dra nästa slutsats, nämligen
            att en skattereform ska göras? I stället är regeringen lika fullt
            tillbaka i sitt statiska resonemang om att man ska ha så höga
            skatter som krävs för att kunna betala för välfärden.
          </note>
          <note>
            Men vi vet ju att de behoven ändå någonstans är oändliga. Det
            viktigaste är att se till att långsiktigt kunna finansiera de
            välfärdsutgifter vi ska ha.
          </note>
          <note>
            Vi kommer att lägga fram finansierade förslag på en skattereform.
            Den kommer även att inkludera företagandet. De satsningar som
            regeringen nu talar om får man visserligen att låta väldigt stora
            genom att räkna upp dem, men de omfattar fem tiotusendelar av
            budgeten. Av avkrånglingen blir det mest arbetsgrupper, och varje
            avreglering ersätts av en ny reglering på andra håll.
          </note>
          <note>
            Skatteväxlingen har kritiserats mycket. Vi skulle ha tyckt att
            det hade varit väldigt bra om regeringen använt EU-medlemskapet
            och Europaunionen för att se till att pressa på om gemensamma
            tag. EU ska ju vara en bra miljöorganisation. En av skatteväxlingskommitténs
            viktigaste slutsatser är just att det krävs gemensamma tag. Men
            därav blir det inget, utan i stället detta. Saker ska kallas vid
            sitt rätta namn. Det här är ingen grön skatteväxling - det är
            på sin höjd en svartväxling.
          </note>
          <note>
            Fru talman! Sänkt skatt på arbete är en av de viktigaste åtgärderna
            för en bra miljöpolitik. Så kan vi hushålla med resurserna och
            se till att låta människors skaparkraft i stället få slå igenom.
          </note>
          <note>
            Fru talman! Även för den kommunala ekonomin har tillväxt och
            jobb den allra största betydelse. Inga statsbidragsökningar i
            världen kan jämföras med den tillväxt i det egna skatteunderlaget
            som fler jobb ger.
          </note>
          <note>
            Det är också det bästa villkoret för kommunernas egna arbetsförutsättningar.
          </note>
          <note>
            Man kan säga att det går en vattendelare mellan dem som tror
            att mer statsbidrag är lösningen och dem som tror att mer tillväxt
            är det bästa för välfärden. Den ekonomiska analysen i budgeten
            visar tydligt just på dynamiken i tillväxten och på hur mycket
            de nya jobben och skatteintäkterna betyder för kommunerna. Ändå
            biter sig regeringens företrädare mest av allt fast i den statiska
            bilden av att välfärd kan skapas genom att flytta pengar från
            staten till kommunerna. Detta är givetvis helt fel.
          </note>
          <note>
            Vi i Folkpartiet är rätt kritiska till att regeringens arbete
            på alla möjliga olika sätt mest verkar inriktas på att reglera
            kommunernas verksamhet och beteenden. I stället borde man göra
            allt för att skapa långsiktigt stabila spelregler och låta de
            lokala aktörerna sköta sitt jobb.
          </note>
          <note>
            Tilltron till den statliga kompetensen är förvånansvärt stor.
            Inte nog med att man ska förbjuda privata sjukhus och reglera
            taxor - man ska t.o.m.
          </note>
          <note>
            utveckla bilar! Detta kanske är naturligt för den rödgröna majoriteten,
            men det passar mycket dåligt i ett liberalt samhälle. Låt var
            och en sköta sin uppgift!
          </note>
          <note>
            Låt företagarna utveckla sin verksamhet! Se till att skapa bra
            och stabila spelregler så att människor själva ska kunna forma
            sin verklighet och vardag!
          </note>
          <note>
            Fru talman! Vi står nu på tröskeln till ett nytt millennium.
            Någonstans får man en känsla av att regeringen och Bosse Ringholm
            står som Alice i
          </note>
          <note>
            Underlandet vid vägskälet och frågar ugglan: Vilken väg ska jag
            ta? Ugglan svarar: Det beror på vart du ska. Om man då säger att
            man inte vet, svarar ugglan:
          </note>
          <note>
            Då spelar det ingen roll vilken väg du tar.
          </note>
          <note>
            Vi liberaler vet vad vi vill: Människor ska kunna bestämma mer
            själva. När klockorna nu slår för ett millennieskifte är det dags
            för en ny frihetstid. Det är dags för ett liberalt alternativ,
            och ett sådant kommer vi att lägga fram. Den 5 oktober kommer
            vi att lägga fram vårt alternativa budgetförslag för frihet och
            rättvisa.
          </note>
          <note>
            (Applåder)
          </note>
          <note type="speaker">
            Anf. 7 MATZ HAMMARSTRÖM (mp):
          </note>
          <note>
            Fru talman! Finansministern! Ledamöter och åhörare! Den statsbudget
            för år 2000 som i dag överlämnas till riksdagen är ett resultat
            av en konstruktiv samverkan mellan Socialdemokraterna, Vänsterpartiet
            och Miljöpartiet de gröna. Den är en precisering för år 2000 av
            de övergripande riktlinjer som vi beslutade om i vårbudgeten.
          </note>
          <note>
            Den stora nyheten är den kraftiga inkomstskattesänkningen och
            de höjda miljöskatterna. Denna skatteväxling bidrar till att korrigera
            obalansen mellan statens skatteinkomster från arbete och statens
            skatteinkomster från energi- och miljösektorn. Sedan skattereformen
            1991 har inte mycket hänt för att fortsätta den då inledda miljörelateringen
            av skattesystemet - inte mycket mer än utredningar och diskussioner.
            Nu tas äntligen konkreta steg från den
          </note>
          <note>
            1 januari nästa år.
          </note>
          <note>
            Energiskatten på dieselolja höjs med 25 öre per liter. Det är
            ett steg i riktning mot att likställa skatten på dieselolja med
            den på bensin, som i dag är nästan
          </note>
          <note>
            2 kr högre. Det finns inget skäl till varför det skall vara lägre
            skatt på dieselolja, eftersom dieseln är mer miljöpåverkande än
            bensinen.
          </note>
          <note>
            Energiskatten på el höjs med 1 öre per kilowattimme. Detta motverkar
            det minskade incitamentet för elsparande som de senaste årens
            sänkning av elpriserna har medfört. Det förbättrar också den relativa
            lönsamheten för t.ex. solvärme och för vindkraft som har en miljöbonus
            som motsvarar energiskatten.
          </note>
          <note>
            Skatten på kärnkraftsel höjs med ungefär 300
          </note>
          <note>
            miljoner, vilket motsvarar ½ öre per kilowattimme producerad
            el. Den högre skattebelastningen innebär minskade ekonomiska marginaler
            för kärnkraftverken, vilket också medför att statens skadestånd
            vid lagstiftning om nedläggning minskar.
          </note>
          <note>
            Totalt ökar inkomsterna från dessa energiskatter med ca 1,7 miljarder
            fr.o.m. nästa år. En mindre del av de ökade inkomsterna, ungefär
            350 miljoner, används för att jämställa jordbruket med industrin
            när det gäller energibeskattning. Skattelättnaden innebär en lägre
            beskattning på el och eldningsolja i jordbruket. Härigenom undviks
            konstigheter som att torkning av spannmål på egen gård varit skattebelagt,
            men inte torkning i större anläggningar hos t.ex. ett bondekooperativt
            företag.
          </note>
          <note>
            Återstoden av inkomsterna används till sänkt skatt på arbete.
          </note>
          <note>
            En grön skatteväxling innebär höjda miljöskatter och sänkta skatter
            på arbete. Hela budgeten kännetecknas av just höjda miljöskatter
            och sänkt skatt på arbete, även om inte Karin Pilsäter och Lena
            Ek vill se det.
          </note>
          <note>
            Arbetsgivaravgifter kan sänkas på olika sätt, generellt eller
            selektivt. I den här budgeten har vi enats om att främst satsa
            på selektiva sänkningar för två ändamål, nämligen dels utöka möjligheten
            till kraftigt sänkta arbetsgivaravgifter för arbetsgivare som
            anställer personer som varit arbetslösa i mer än två år, dels
            förbättra villkoren för kompetensutveckling i arbetslivet genom
            att införa individuella utbildningskonton. Detta möjliggör sänkt
            arbetsgivaravgift och sänkt inkomstskatt för arbetsgivare och
            arbetstagare som satsar på kompetensutveckling.
          </note>
          <note>
            Vi i Miljöpartiet har under 90-talet varit kritiska till den
            snabba utbyggnaden av de s.k. egenavgifterna, som nu har omvandlats
            till en allmän pensionsavgift. Dessa egenavgifter har en regressiv
            effekt på grund av att de är avdragsgilla, dvs. de drabbar relativt
            sett låginkomsttagare hårdare än höginkomsttagare. Därför är det
            bra att ett första steg nu kan tas mot att minska effekterna av
            egenavgifterna. Under år
          </note>
          <note>
            2000 kompenseras löntagarna för en fjärdedel av egenavgifterna.
            Den tillfälliga skattereduktion med utpräglad låginkomstprofil
            som gäller 1999 permanentas. Vi menar att detta ger skatteförändringar
            som får en acceptabel fördelningspolitisk profil.
          </note>
          <note>
            Fru talman! Den statsbudget som i dag överlämnas till riksdagen
            är stark. Statens finanser och svensk ekonomi är vid bättre hälsa
            än på mycket länge. Prognoserna för den ekonomiska utvecklingen
            åren 1999
          </note>
          <note>
            och 2000 visar på väsentligt högre tillväxt och väsentligt lägre
            arbetslöshet än den bedömning som gjordes i våras. Detta leder
            bl.a. till ökade skatteinkomster för stat, kommuner och landsting.
          </note>
          <note>
            Men, och det är viktigt, det gäller att inte gripas av övermod,
            att inte öppna kassakistan för mycket och stimulera fram en överhettning.
            En allmän tillväxtyr köpfest har negativa konsekvenser såväl för
            landets ekonomi som för människa och miljö. Den leder lätt till
            överkonsumtion, ökad miljöbelastning och stigande priser och räntor.
            Det är viktigt att följa utvecklingen den närmaste tiden och inte
            utlova ytterligare skattesänkningar utan eftertanke och noggrann
            analys.
          </note>
          <note>
            Den ökande ekonomiska aktiviteten leder till att det blir ännu
            viktigare att betona grön skatteväxling.
          </note>
          <note>
            Utan höjda miljöskatter kommer en snabb tillväxt att leda till
            ökad miljöpåverkan som kommer att synas i de gröna nyckeltal som,
            efter Miljöpartiets krav, numera återfinns i budgeten. Nästa år
            måste vi därför gå vidare med den gröna skatteväxlingen.
          </note>
          <note>
            Det som Mats Odell sade om att kurvorna pekar åt rätt håll är
            inte riktigt sant. Om Mats Odell och andra lyfter blicken från
            de ekonomiska nyckeltalen och i stället granskar redovisningen
            av de gröna nyckeltalen i volym 11 av statsbudgeten kan de t.ex.
            se att de faktiska utsläppen av koldioxid ökat under 90-talet,
            trots att vi har tagit på oss att minska utsläppen.
          </note>
          <note>
            Man kan också se att bensenhalten i luft i och för sig minskat,
            men att den vintertid fortfarande ligger på nivåer över lågrisknivån
            i flertalet tätorter.
          </note>
          <note>
            Tillförseln av fosfor och kväve till haven minskade för tio år
            sedan, men har nu börjat öka igen.
          </note>
          <note>
            Den här utvecklingen måste brytas för framtidens skull. Därför
            måste den gröna skatteväxlingen fortsätta.
          </note>
          <note>
            Därför hälsar vi med tillfredsställelse att finansministern i
            onsdags meddelade att skattesamtalen nu kommer att fokuseras på
            energibeskattningen och att statsministern i ett tal i Västerås
            i förra veckan tydligt betonade vikten av en fortsatt miljörelatering
            av skattesystemet.
          </note>
          <note>
            En fortsatt amortering av statsskulden är också mycket viktig
            för Miljöpartiet. Vi anser att det är viktigt att en mindre del
            av statens inkomster går till räntor. Därmed kan en större del
            användas för nyttig verksamhet. Miljöpartiet har ständigt betonat
            vikten av att våra barn och barnbarn ska slippa ta över miljöskuld
            och statsskuld. Genom att vara konsekventa i den hållningen skapar
            vi ett ökat frihetsutrymme för nästa generation.
          </note>
          <note>
            Vi anser också att det är viktigt att statens utgiftstak ligger
            fast. Det är viktigt av flera skäl att utgifternas andel av bruttonationalprodukten
            successivt kan minska, inte minst för miljöns skull. Höga och
            ökande offentliga utgifter gör oss fullständigt beroende av en
            snabb BNP-tillväxt som kan orsaka ökad miljöpåverkan. Andra sätt
            att ta ut välfärden än genom att öka sin konsumtion, t.ex. genom
            att öka sin fria tid genom arbetstidsförkortning, försvåras om
            inte de statliga utgifterna är under kontroll.
          </note>
          <note>
            För att det skulle vara möjligt att låta utgiftstaket ligga fast
            under innevarande år kunde inte allt planerat bistånd utföras.
            Detta bistånd kan nu i stället utföras år 2000. Anslaget för biståndsverksamheten
            ökar nästa år till 0,72 % av bruttonationalinkomsten. Samtidigt
            höjs bruttonationalinkomsten kraftigt, både på grund av ekonomisk
            tillväxt och på grund av en teknisk omräkning. Härigenom höjs
            det ordinarie biståndsanslaget fr.o.m. år 2000 med drygt 1,3 miljarder
            jämfört med 1999. Dessutom får Sida och UD
          </note>
          <note>
            använda ytterligare 2 miljarder av sparade anslag för biståndsinsatser
            under nästa år.
          </note>
          <note>
            Fru talman! Redan i budgetöverenskommelserna hösten 1998 och
            våren 1999 förhandlade Miljöpartiet fram kraftigt höjda anslag
            på miljöområdet. I denna budget görs ytterligare påslag för år
            2000, bl.a. med
          </note>
          <note>
            20 miljoner kronor vardera för kalkning och biotopskydd.
          </note>
          <note>
            Efter påslagen i denna förhandlingsomgång blir det ännu tydligare
            att svensk miljöpolitik genomgår sin största förnyelse någonsin,
            och detta redan efter ett års samarbete mellan Miljöpartiet och
            regeringen.
          </note>
          <note>
            Anslagen för inköp av skyddsvärd skog är nästa år
          </note>
          <note>
            350 miljoner, för att sedan höjas till en halv miljard fr.o.m.
            år 2001. För marksanering anslås 65 miljoner nästa år, och anslagen
            höjs sedan till 150 respektive
          </note>
          <note>
            300 miljoner. Anslagsbeloppet för biotopskydd höjs till 70 miljoner
            nästa år och åren därefter till 125
          </note>
          <note>
            miljoner.
          </note>
          <note>
            Förutom detta ökas resurserna för miljötillsyn, miljöforskning
            och miljöbrottsbekämpning. Det blir också ökade resurser till
            Livsmedelsverket och Kemikalieinspektionen. Dessutom kommer ett
            investeringsstöd till solfångare att återinföras för åren 2000-
          </note>
          <note>
            2002.
          </note>
          <note>
            Fru talman! Det är inte bara löntagarna som har drabbats av de
            höga egenavgifterna, också kommuner och landsting har drabbats.
            Genom att egenavgifterna har varit avdragsgilla har en betydande
            del av kommunsektorns skatteintäkter försvunnit. Detta inkomstbortfall
            har nu successivt kompenserats genom ökade statsbidrag, och nu
            börjar det se ljusare ut för den kommunala ekonomin.
          </note>
          <note>
            De generella statsbidragen höjs med 4 miljarder år
          </note>
          <note>
            2000, och den tillfälliga skatteöverföringen på 1,3
          </note>
          <note>
            miljarder från stat till kommun förlängs till att gälla även
            år 2000 och 2001.
          </note>
          <note>
            Kommunernas ekonomi förbättras också av den snabbare BNP-tillväxten,
            som gör att kommunernas skatteinkomster beräknas öka med 25 miljarder
            mellan 1999 och 2000, vilket är nästan 5 miljarder kronor mer
            än vad som beräknades i vårbudgeten.
          </note>
          <note>
            Utöver detta avsätts ytterligare en miljard kronor till vården
            år 2001.
          </note>
          <note>
            Trots dessa generella förstärkningar av den kommunala ekonomin
            finns det ett antal kommuner och landsting som fortsatt kommer
            att ha stora problem.
          </note>
          <note>
            Det gäller framför allt kommuner med befolkningsminskning. En
            särskild kommundelegation kommer därför att fördela riktat stöd
            till behövande kommuner och landsting. Jämfört med vårbudgeten
            avsätts ytterligare 700 miljoner kronor för detta år 2001.
          </note>
          <note>
            Miljöpartiet bedömer att de förstärkningar som görs för kommunsektorn
            möjliggör en förbättrad situation inom vård, skola och omsorg
            men att ytterligare åtgärder kan komma att behövas under kommande
            år.
          </note>
          <note>
            Avslutningsvis och sammanfattningsvis, fru talman, vill jag säga
            att denna budget är ännu ett litet steg på vägen mot ett socialt
            och ekologiskt hållbart samhälle. Just detta är den affärsidé
            som Gunnar
          </note>
          <note>
            Hökmark efterlyste.
          </note>
          <note>
            Anf. 8 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! De borgerliga partiernas företrädare tävlade om att
            säga att det går bra för Sverige. Undantaget var möjligen Karin
            "Dysterkvist" Pilsäter, som räknade upp alla de problem som fanns
            i landet och i världen i övrigt. Ändå inledde hon med att säga
            att det går bra för Sverige.
          </note>
          <note>
            Alla fundamentala ekonomiska fakta avseende tillväxt, sysselsättning,
            priser, räntor osv. visar att det går bra för Sverige. Det är
            naturligtvis riktigt som flera, bl.a. Lars Bäckström, påpekade,
            nämligen att det är en samvariation mellan vad som görs i den
            svenska ekonomiska politiken och som gjorts i budgetsaneringsarbetet
            under 1990-talet och det som händer internationellt.
          </note>
          <note>
            Jag vill ändå erinra kammarens ledamöter om att den internationella
            bilden inte är så enhetlig som man kan tro. Det finns länder som
            fortfarande har svårt att få i gång sina ekonomier, och det finns
            andra länder som har haft en mycket bra ekonomisk utveckling under
            senare år.
          </note>
          <note>
            Det handlar alltså när det gäller svensk ekonomisk tillväxt i
            grunden trots allt om det arbete som vi själva har åstadkommit
            under senare år. Det finns då anledning för svenska folket att
            glädja sig åt att det arbetet är på väg att ge resultat. Mot den
            bakgrunden förstår jag att moderaternas nye talesman, den gamle
            partisekreteraren, nu försöker skriva om den ekonomiska historien.
          </note>
          <note>
            Gunnar Hökmark talade om det budgetsaneringsarbete som moderaterna
            inledde i början av 90-talet.
          </note>
          <note>
            Det var nog den mest magstarka omskrivning av svensk ekonomisk
            historia som vi har sett på i varje fall några årtionden. Han
            skulle ha kunnat säga: Vi ber nu om ursäkt för det budgetarbete
            som vi bedrev i början på 90-talet och som ledde till ett fullständigt
            ekonomiskt moras i den offentliga ekonomin. Det går bra för Sverige
            därför att den regering som tillträdde efter 1994 års val har
            tagit itu med det enorma offentliga underskott som åstadkoms av
            regeringen
          </note>
          <note>
            Bildt.
          </note>
          <note>
            Det är lite trist att behöva börja sin karriär som ekonomisk
            talesman med att diskutera vad som hände i början på 90-talet.
            Jag trodde att vi hade lagt det bakom oss, i varje fall som debattämne.
            Men, Gunnar
          </note>
          <note>
            Hökmark, när regeringen Bildt avgick 1994 var underskottet i
            de offentliga finanserna 11 % av bruttonationalprodukten. I dag
            talar vi om ett överskott. Vi har som ambition att från dessa
            11 % i underskott gå till ett överskott om 2 % i de offentliga
            finanserna.
          </note>
          <note>
            Jag vet att den moderate partisekreteraren gärna vill se en annan
            beskrivning av vad som har hänt under 90-talet, men jag tror att
            det vore bättre att byta spelplan, Gunnar Hökmark.
          </note>
          <note>
            Gunnar Hökmark talar också om att regeringen inte presenterar
            någon affärsidé. Jag tycker att det är ett missledande sätt att
            se på samhällsekonomin med medborgaren som ett slags objekt som
            man kan hantera hur som helst. Sverige är inget företag i traditionell
            bemärkelse. Sverige är ett land bestående av löntagare, företagare,
            pensionärer och andra grupper som gemensamt har tagit och tar
            ett ansvar för den ekonomiska utvecklingen. Om man ska tala om
            någon vision i det som den socialdemokratiska regeringen har om
            dagens och framtidens Sverige, är det naturligtvis ett Sverige
            som präglas av uthållig tillväxt och social rättvisa. Det är långt
            från den affärsidéfilosofi som moderaterna representerar.
          </note>
          <note>
            Gunnar Hökmark sade att allt färre får försörja alltfler i Sverige.
            Gunnar Hökmark! Det är bara att läsa i finansplanen, där vi kan
            konstatera att år 1994, när regeringen Bildt fick avgå, sysselsatte
            sig 74 % av den vuxna befolkningen i åldern 20-64 år i arbete.
            I
          </note>
          <note>
            dag är vi på väg mot 77 %, och regeringens mål är att
          </note>
          <note>
            80 % av befolkningen ska vara i arbete år 2004. Det är raka motsatsen
            till det som Gunnar Hökmark sade.
          </note>
          <note>
            Jag tror inte att det är någon idé att i första hand ägna tid
            åt att diskutera det som har hänt. Det vore i stället intressant
            att diskutera vad som ska hända i framtiden. Jag inser att både
            Gunnar Hökmarks och andra borgerliga företrädares fullständiga
            avsaknad i sina inlägg av en diskussion om fördelningspolitiken
            är ett tecken på att man inte är intresserad av vilken fördelning
            vi har av våra resurser i framtiden.
          </note>
          <note>
            Jag kan konstatera att budgetpropositionens olika förslag för
            nästa år innebär att den tiondel av svenska folket som har de
            lägsta inkomsterna får en ökning av sina disponibla resurser med
            3 % nästa år. Den tiondel som har de högsta inkomsterna får en
            ökning med bara hälften så mycket. Det är socialdemokratisk fördelningspolitik.
          </note>
          <note>
            Om detta hade de borgerliga inte någonting att säga, och om de
            hade sagt någonting hade de förmodligen menat att det varit felaktigt,
            eftersom de lägger fram förslag som i stor utsträckning har precis
            motsatt effekt.
          </note>
          <note>
            Mats Odell talar i likhet med andra borgerliga företrädare om
            att det går bra för Sverige. I nästa ögonblick säger han med ett
            stort antal ord: Passa på nu när det går bra för Sverige att öka
            utgifterna så mycket som möjligt och minska inkomsterna så mycket
            som möjligt! Vi såg vad det receptet ledde till i början på 90-talet:
            växande utgifter och minskande inkomster. Det ledde till en ekonomisk
            kris som det har tagit fem år att komma ur.
          </note>
          <note>
            Jag vill påminna om att det ändå var så, Mats
          </note>
          <note>
            Odell, att ni inte lyckades infria alla era löften om utgiftsansträngningar.
            Låt mig bara påminna om att kristdemokraterna föreslog att man
            skulle satsa 10
          </note>
          <note>
            miljarder på sjukvården. Det genomfördes aldrig. Det är klart
            att det hade varit ytterligare 10 miljarder i budgetunderskott
            om det hade genomförts.
          </note>
          <note>
            Nu föreslår regeringen att vi ska satsa visserligen inte 10 men
            9 miljarder åren framöver på kommuners och landstings gemensamma
            sjukvårdsinsatser. Jag utgår från att Mats Odell inser att det
            nu finns ekonomisk grund för att dela ut dessa 9 miljarder. Nu
            kan det genomföras. Det är inte bara ett löfte utan något som
            är på väg att bli verklighet, i motsats till de 10
          </note>
          <note>
            miljarder som kristdemokraterna talade om i början på 90-talet.
          </note>
          <note>
            Sjukvården är oerhört central för framför allt våra äldre, och
            i de prioriteringar som regeringen har gjort under senare år har
            vi lyft fram vården och omsorgen om barnen och om de äldre, liksom
            inte minst sjukvården, skolan och den högre utbildningen. Det
            är mot den bakgrunden oerhört viktigt för våra äldre att vi nu
            gör denna stora satsning på sjukvården framöver. Socialministern
            presenterar en nationell sjukvårdsplan, som naturligtvis ska genomföras
            i samverkan med våra sjukvårdshuvudmän med det som kommuner har
            ansvar för på sina respektive områden.
          </note>
          <note>
            Det är oerhört viktigt att det kan ske på det sättet att kommuner
            och landsting med egna resurser och egna inkomster kan vara med
            om att finansiera en sådan sjukvårdsutbyggnad utöver det som staten
            kan bidra med genom de 9 miljarderna. I det läget är det allra
            viktigaste för kommuner och landsting att vi får en bra tillväxt
            åren framöver.
          </note>
          <note>
            Som nu senast Matz Hammarström sade ökar ju kommunernas inkomster
            med 25 miljarder kronor nästa år som ett resultat av att vi nu
            har en växande tillväxt i svensk ekonomi. För varenda tiondel
            mer som vi får i tillväxt kommer kommun- och landstingssektorn
            också att kunna bygga ut sjukvården, skolan och andra oerhört
            centrala områden.
          </note>
          <note>
            När jag lyssnade till Lena Ek framhöll hon att
          </note>
          <note>
            Centern tog ansvar för en del av budgetsaneringen under föregående
            mandatperiod. Det är riktigt. Centern medverkade i den borgerliga
            fyrpartiregeringen till rätt många av de bekymmer som vi har jobbat
            med de senaste åren. Men det är riktigt att Centern också har
            tagit en stor del av ansvaret för att återställa ekonomin.
          </note>
          <note>
            Samtidigt säger Lena Ek att det inte sker några strukturförändringar
            just nu, när tillfället är ganska gynnsamt för att åstadkomma
            strukturförändringar.
          </note>
          <note>
            Jag skulle vilja påminna Lena Ek om det som regeringen och även
            Centerpartiet har understött, som verkligen tillhör de stora strukturförändringarna
            i svensk ekonomi under senare tid. Hela saneringen av de offentliga
            finanserna, budgetprocessen, utgiftsmålen har varit en del av
            detta arbete, liksom hela diskussionen om Riksbankens nya roll.
            Pensionsreformen har väckt internationellt uppseende och erkännande.
            Det ses med avund i många andra länder att vi har åstadkommit
            en god pensionsreform för framtiden. Avregleringen av olika marknader
            har skärpt konkurrenstrycket och kan sänka priserna för framtiden.
          </note>
          <note>
            Det är många saker som kan krediteras kontot
          </note>
          <note>
            Strukturförändringar som förändrar vår ekonomi, och i budgetförslaget
            går vi ett steg vidare med sänkningar av marginaleffekterna som
            leder till att fler kan söka sig ut på arbetsmarknaden, att fler
            känner att det är god ekonomi att också söka arbete.
          </note>
          <note>
            De regionala tillväxtavtalen är oerhört väsentliga i det här
            sammanhanget, eftersom de tar vara på den kraft som finns i varje
            region, i varje län, i varje del av vårt land. Självfallet ska
            staten samspela med de starka krafter som finns i kommuner, i
            landsting, i löntagarorganisationer och i företagarorganisationer
            och som hela tiden föder nya lokala idéer. I det samspelet tror
            jag att mycket av den framtida regionalpolitiken finns.
          </note>
          <note>
            Jag har lite svårt att förstå den sammanfattning som Lena Ek
            ägnade sig åt när hon sade att det visserligen går bra för Sverige,
            men att alla förlorar just nu. Det höll på något vis inte ihop
            logiskt. Det kanske inte heller var tanken.
          </note>
          <note>
            Det är inte någon kommunakut som har startats,
          </note>
          <note>
            Lena Ek. Det är en kommundelegation som har tillsats. Det är
            inte akuta, brådstörtade insatser det handlar om. Det handlar
            om att en del av Sverige har betydande problem med utflyttning,
            med minskat befolkningsunderlag. Det är en strukturförändring
            som måste ske i många kommuner och landsting. Där måste staten
            hjälpa kommuner och landsting att komma i den ekonomiska balans
            som riksdagen har fattat beslut om att alla ska ha år 2000. Det
            är ett arbete som inte sker på kort tid. Det är inte något akut
            arbete. Det är ett långsiktigt strukturarbete som kommuner, landsting
            och staten ska göra i samverkan. Vi har sett till att det i budgetförslaget
            finns reella resurser för nästa år, året därpå, år 2002 och åren
            framöver. Om vi kan gå in med ett sådant arbete tror jag att vi
            också kan se till att hela Sverige får en chans att utvecklas.
          </note>
          <note>
            Jag noterar med anledning av Karin Pilsäters anförande att hon
            i motsats till Lena Ek sade att det hade hänt en del när det gäller
            strukturförändringar under senare tid. Hon markerade EU-medlemskapet,
            skattereformen, budgetreformen och liknande. Karin
          </note>
          <note>
            Pilsäter och Lena Ek får väl debattera sins emellan om det har
            gjorts strukturförändringar eller inte, eftersom Lena Ek förnekar
            strukturförändringar och Karin
          </note>
          <note>
            Pilsäter räknar upp ett antal sådana som hon tycker har genomförts.
          </note>
          <note>
            Men det mer intressanta och viktiga när vi nu har en bättre ekonomisk
            situation tycker jag är att det mål vi har ställt upp, att vi
            ska ha 2 % i överskott över en konjunkturcykel, inte är ett mål
            som är kortsiktigt i den bemärkelsen att vi nu tror att vi bara
            nästa år ska få en bra konjunktur och sedan är det över. Vi tror
            naturligtvis att vi ska ha en mer bestående konjunkturutveckling.
            Det här målet ska kunna leva under en lite längre period.
          </note>
          <note>
            Det är viktigt, och jag instämmer gärna i det som
          </note>
          <note>
            Matz Hammarström sade i slutet av sitt anförande, att det vi
            föreslår i form av sänkta skatter, det vi föreslår i form av reformer
            på olika områden är väl finansierat. Därför skulle det vara intressant
            att se om Karin
          </note>
          <note>
            Pilsäter och andra, som säger att man kommer att föreslå ännu
            mer av skattesänkningar på olika områden, också förmår att finansiera
            dessa ännu mer vidgade skattesänkningar och om det ska ske på
            det traditionella sättet, nämligen att man minskar insatserna
            för de arbetslösa, minskar ersättningen för de arbetslösa och
            minskar ersättningen för de sjuka. Är det just de som har burit
            tunga bördor som nu igen ska få bära ännu tyngre bördor som ett
            resultat av att man från borgerligt håll vill driva en annan fördelningspolitik
            än den som regeringen nu föreslår, dvs.
          </note>
          <note>
            en fördelningspolitik där de grupper som har relativt hyggliga
            inkomster ska få mer skattesänkningar à la
          </note>
          <note>
            Folkpartiet och Moderaterna och där de grupper som vi i första
            hand värnar om, låg- och medelinkomsttagare, ska få stå tillbaka
            även i fortsättningen.
          </note>
          <note>
            Hela budgetpropositionen har tillväxt och rättvisa som tema,
            en uthållig tillväxt och en social rättviseutveckling. Det innebär
            att vi tar ett ansvar för kommande generationer genom att vi prioriterar
            fortsatt avbetalning på statsskulden, genom att vi prioriterar
            fortsatta insatser för att pressa tillbaka arbetslösheten för
            att nå våra sysselsättningsmål. Vi prioriterar den regionala balansen
            genom ytterligare insatser för de kommuner och landsting som har
            det allra svårast. Vi prioriterar just utbyggnaden av sjukvården,
            som inte minst de äldre har störst anledning att känna tillfredsställelse
            över. I samverkan med kommuner och landsting och med en ökad tillväxt
            kan vi få både nya statliga och nya kommunala resurser för sjukvården
            och omsorgen. Framför allt ser vi till att de unga erbjuds en
            bra utbildning i framtiden. Som ett viktigt fördelningspolitiskt
            inslag för våra barn och våra barnfamiljer kan vi också via höjda
            barnbidrag från årsskiftet och via en maxtaxereform ytterligare
            radikalt sänka de marginaleffekter som gör att vi får ett ökat
            arbetskraftsutbud. Det gör att vi kan förhindra det som en del
            tror kan inträffa, men som jag tror att vi kan hålla ordning på,
            nämligen att vi får en så het ekonomi att vi får tillbaka inflationstendenser
            och att vi inte får den balans som vi hela tiden vill eftersträva
            i vår ekonomi, den balans som ska ge oss en hållbar tillväxt i
            flera år framöver och som ska innebära att vi fortsätter en social
            rättvisepolitik.
          </note>
          <note>
            (Applåder)
          </note>
          <note type="speaker">
            Anf. 9 GUNNAR HÖKMARK (m) replik:
          </note>
          <note>
            Fru talman! I regeringens budgetproposition stod i inledningen
            att man nu sätter punkt för 1990-talets ekonomiska politik. Om
            det vore så väl. Sanningen är att den politik som förs nu är den
            vi får leva med i början av nästa sekel, på samma sätt som vi
            i dag lever med den politik som fördes under 1980- och
          </note>
          <note>
            1990-talen.
          </note>
          <note>
            Jag tycker att det är slående att när finansministern går upp
            och säger att det inte finns någon annan än socialdemokraterna
            som har bidragit till att något har gått bra för Sverige, tvingas
            han här i kammarens talarstol räkna upp ett antal av de strukturella
            förändringar som har genomförts och som sannerligen inte har drivits
            fram från den kanten av svensk politik:
          </note>
          <note>
            Riksbankens oberoende, avregleringarna och EU-
          </note>
          <note>
            medlemskapet, som det väl var lite si och så med, för att bara
            nämna några av de åtgärder som finansministern pekade på.
          </note>
          <note>
            Jag säger detta därför att när vi diskuterar denna politik måste
            man om man ska vara seriös undvika sådana här målfotografier som
            visar att det är bra just nu. Det räcker inte som beskrivning.
            Det intressanta är varför det har gått bra och vad som krävs för
            att det ska gå bra.
          </note>
          <note>
            Det är i det perspektivet, fru talman, som det saknas någonting
            fundamentalt i regeringens ekonomiska politik. Det saknas en analys
            av de problem som finns i det svenska samhället. Antingen är det
            så att de inte finns. Segregationsproblemet finns inte. Avfolkningsproblemet
            i många olika regioner är inte något problem. Utflyttningen av
            företag är inte något problem. Eller också är det så att regeringen
            inte ser dessa problem eller att regeringen inte har någon politik
            för dessa problem.
          </note>
          <note>
            Jag skulle vilja fråga Bo Ringholm om han vill beskriva vad regeringen
            avser att göra för att fler företag ska växa fram och att det
            ska bli ett stopp på utflyttningen av svenska företag. Är det
            inget problem?
          </note>
          <note>
            Det står i finansplanen att många branscher i Sverige lider av
            bristande konkurrens och att den avreglering jag tidigare berörde
            måste fullföljas. Jag kan nämna tre branscher som präglas av bristande
            konkurrens, nämligen vård, omsorg och skola. De lider av bristande
            mångfald, vilket drabbar de enskilda patienterna. Här finns den
            stora skiljelinjen mellan oss och socialdemokratin. När ni talar
            om vården, omsorgen och skolan, talar ni om landsting och kommuner,
            medan vi talar om patienternas rätt att själva välja vård, elevers
            och föräldrars rätt att välja skola, de äldres rätt att själva
            bestämma över sin vardag.
          </note>
          <note>
            Vi ser i dagens tidning att Lärarförbundet pekar på att pengarna
            inte når fram till skolorna, att pengarna inte når fram till eleverna.
            Det skulle vara intressant att få veta vilka planer regeringen
            har för att föra makten till de enskilda människorna när det gäller
            besluten om skolan och sjukvården. Den enskilde ska kunna bestämma
            mer och kommunerna lite mindre.
          </note>
          <note>
            Mångfalden ska bli större och tryggheten i välfärden desto starkare.
            Problemen finns inom sjukvården, skolan och omsorgen. Ni gör ingenting
            åt det. Vi kommer att redovisa en politik för hur enskilda människor
            ska kunna stärkas.
          </note>
          <note>
            (Applåder)
          </note>
          <note>
            Anf. 10 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Jag uppskattar att Gunnar Hökmark inte gjorde ett
            nytt försök att skriva om den ekonomiska historien i början av
            90-talet. Det är ett faktum att den moderatledda regeringen åstadkom
            ett ekonomiskt moras som det har tagit fem år att ta itu med.
          </note>
          <note>
            Gunnar Hökmark efterfrågar en analys av hur regeringen ser på
            dagens och framtidens problem i
          </note>
          <note>
            Sverige. Han nämner särskilt frågor kring segregation, avfolkning
            och utflyttning av företag. Jag föreställer mig att den lösning
            Gunnar Hökmark vill anvisa är att marknaden ska klara av problemen,
            segregationen, utflyttningen av företagen och avfolkningen.
          </note>
          <note>
            Det är precis tvärtom. Den segregation som finns på många håll
            i vårt land i dag, som yttrar sig i högre arbetslöshet för invandrare,
            den avfolkning som sker i vårt land, som yttrar sig i att företagen
            har färre arbetstillfällen, och den utflyttning som har skett
            av enskilda företag, har varit en konsekvens av en ekonomi och
            marknad där de politiska inslagen inte har varit tillräckligt
            starka för att ge t.ex. invandrarna ett stöd i deras jobbsökande.
            Det är därför arbetsmarknadspolitiken läggs om, just för att invandrarna
            via kompetensutveckling och yrkesutbildning ska kunna söka jobb
            i fortsättningen. Det är därför arbetsmarknadspolitiken läggs
            om så att de långtidsarbetslösa, med många invandrare, ska få
            chans till en bra start i arbetslivet. Det är därför regeringen
            har arbetat intensivt med de regionala tillväxtavtalen för att
            stärka de regioner i landet som har haft de största svårigheterna
            att få ett fotfäste för arbetsplatser och företagsamhet.
          </note>
          <note>
            Det är därför regeringen har satsat allt för att få till stånd
            en ekonomi i balans för att förhindra att företag slås ut på grund
            av icke sunda statsfinanser. Därför har sunda statsfinanser, låg
            inflation och låg ränta varit en absolut förutsättning för att
            äntligen få en tillväxt som gör att efterfrågan ökar. Det är efterfrågan
            som är alla företags främsta faktor för att växa och bli större.
          </note>
          <note>
            Den nuvarande utvecklingen med fler och fler företag som har
            intresse av och vill etablera sig i Sverige är ett exempel på
            att det ekonomiska arbetet har varit framgångsrikt för att få
            balansen i ekonomin och den tillväxt som sker.
          </note>
          <note>
            Jag ska svara på Gunnar Hökmarks fråga om regeringens analys
            av utvecklingen i framtiden. Den allra mest betydelsefulla sektorn
            är kompetensutveckling. Det handlar om att ge näringslivet, företagen,
            arbetsgivarna, kompetent arbetskraft, och att se till att de arbetslösa
            och arbetssökande får den kompetens som efterfrågas av företagen.
            Att gifta ihop de två intressena, att mäkla ihop arbetsgivarnas
            önskan om utbildad arbetskraft och de arbetssökandes önskan om
            ett jobb, är oerhört viktigt. Detta underlättas av att vi fått
            utrymme i budgetförslaget för att lägga stora resurser på kompetensutveckling.
            Det är det allra viktigaste.
          </note>
          <note>
            Jag håller med om att det vore bra om vi kunde öka konkurrensen,
            framför allt i de delar av näringslivet som medverkar till att
            prisnivån är för hög i förhållande till utlandet.
          </note>
          <note type="speaker">
            Anf. 11 GUNNAR HÖKMARK (m) replik:
          </note>
          <note>
            Fru talman! Bosse Ringholm tycks inleda varje anförande med att
            tala om att han inte ska tala om gårdagen. Sedan använder han
            en stor del av anförandet till att tala om den och undviker att
            tala om morgondagen. Jag ska inte gå in i en allmän käbbeldebatt
            om hur saker har varit, men jag rekommenderar Bo
          </note>
          <note>
            Ringholm att läsa s. 24 i hans egna finansplan angående den ekonomiska
            utvecklingen under 1980-
          </note>
          <note>
            1990-talen. Där står att resultatet från slutet av 1980-
          </note>
          <note>
            talet och inledningen av 1990-talet avskräcker.
          </note>
          <note>
            Är Bosse Ringholm i övrigt tveksam om när saneringen började
            är det bara att läsa röstprotokollen i denna kammare. Var så pass
            generös och se att vi lever i en långsiktig utveckling.
          </note>
          <note>
            Det är på grund av denna långsiktiga utveckling som jag finner
            det angeläget att fundera kring vad vi gör i dag för att det ska
            gå bra för Sverige och människorna i Sverige under nästa decennium
            och de kommande åren därefter.
          </note>
          <note>
            Jag blev bekymrad nu när finansministern var uppe i talarstolen.
            Jag hade frågat honom hur han ser på problemen i en lång rad olika
            områden. Jag vet inte hur den övriga kammaren noterade saken,
            men jag upplevde det som att han inte ser problemen. Han nämnde
            över huvud taget inte utflyttningen av företagande, ägande och
            företagsverksamhet. I stället hävdade han att bilden är den omvända.
            Har man den verklighetsbilden, fortsätter man att gå i samma gamla
            ullstrumpor som en gång i tiden ledde oss in i stora problem.
          </note>
          <note>
            Det vore bra, Bo Ringholm, om regeringens företrädare, i stället
            för lite allmänna slabangformuleringar, talade konkret om de förändringar
            som krävs. Jag är övertygad om att om vi ska klara de problem
            som finns inom sjukvård, som möter våra elever och äldre, krävs
            det ökad mångfald och konkurrens i samhället.
          </note>
          <note>
            Ni bekämpar just nu den mångfalden. Ni bekämpar därmed också
            en del av den ekonomiska dynamik som skulle kunna kombineras med
            en växande social trygghet.
          </note>
          <note>
            Det vore bra om regeringen i denna finansplan, i denna budgetproposition,
            hade redovisat vad man vill göra för att öka människors sociala
            trygghet. Det är inte bara fråga om allmänna bidrag utan just
            med hjälp av fler och växande företag, fler och nya jobb.
          </note>
          <note>
            Där saknar ni besked. Det är det som är dilemmat med denna politik.
            Det är därför som läget är allvarligt för Sverige, och det är
            därför som vi med kraft kommer att lägga fram ett annat alternativ.
          </note>
          <note>
            Anf. 12 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! I 2000-talets Sverige är det viktigt för företagen
            att det finns en god efterfrågan på deras varor och tjänster.
            Det är också viktigt för företagen att det finns välutbildad arbetskraft
            till de platser som företagen kan erbjuda. Det är vidare viktigt
            för företagen att de har goda betingelser för sin näringsverksamhet.
            Det sker bl.a. via de förslag om sänkta skatter för företagen
            som finns i budgetpropositionen.
          </note>
          <note>
            Jag tror att det här sammantaget kan innebära att vi i dag och
            åren framöver har ett näringsklimat som är väldigt förmånligt
            och att vi får en kraftig sysselsättningsutveckling. Det är ingen
            tillfällighet att vi de senaste månaderna har haft den kraftigaste
            utvecklingen av sysselsättningen sedan 60-talet, då vi började
            med arbetskraftsundersökningarna.
          </note>
          <note>
            Det är mycket glädjande om de grupper som hittills har stått
            utanför arbetsmarknaden i för stor utsträckning, som invandrare,
            arbetshandikappade och långtidsarbetslösa, nu får chansen att
            komma in. Det finns konkreta förslag i budgetpropositionen som
            underlättar dessa gruppers inträde.
          </note>
          <note>
            För att inte minst bryta segregationen är det oerhört viktigt
            att vi ger våra invandrare en chans att komma in på arbetsmarknaden.
            Regeringens förslag om att den som har varit långtidsarbetslös
            mer än två år ska via en kraftig samhällssubvention kunna komma
            in på olika arbetsplatser är en uppmaning till alla arbetsgivare
            och alla företag att fundera på om de inte kan bidra till att
            bryta segregationen genom att ge invandrare den chansen på arbetsmarknaden.
          </note>
          <note>
            Det är ett stycke mycket god socialdemokratisk näringspolitik
            och sysselsättningspolitik som presenteras i budgetpropositionen.
            Men det är också viktigt att näringslivet, inte minst i internationellt
            avseende, är konkurrenskraftigt. Det är mot den bakgrunden som
            jag gärna ser att konkurrensen och konkurrenstrycket kan växa
            i många branscher, för att vi ska kunna hävda oss internationellt
            och för att vi ska kunna pressa ned de prisnivåer som fortfarande
            är för höga i vissa branscher jämfört med omvärlden.
          </note>
          <note>
            Det vore intressant om moderaterna hade något bidrag till den
            konkurrensdiskussionen. I övrigt verkar det som om moderaterna
            mest är intresserade av att diskutera konkurrensen inom vården.
            Vi har tyvärr sett alltför många exempel på olika konkurrensinslag
            i sjukvården och äldreomsorgen som har slutat på ett sätt som
            medborgarna nog inte har uppskattat särskilt mycket.
          </note>
          <note>
            (Applåder)
          </note>
          <note type="speaker">
            Anf. 13 LARS BÄCKSTRÖM (v) replik:
          </note>
          <note>
            Fru talman! Jag hade räknat med att komma in efter den borgerliga
            attacken.
          </note>
          <note>
            Jag ska ta upp en sak. Vi är överens om det mesta i politiken
            efter de diskussioner vi har haft, men vi är oeniga på vissa punkter
            och har och har haft skilda meningar. Vi har nu lagt fast utgiftstak
            för år 2000
          </note>
          <note>
            och 2001, och dem ska vi leva med. Vi har fått en budget som
            kanske är den bästa under dessa tak. Jag tror att jag och finansministern
            är överens om att man först ser på vilka inkomster man har och
            sedan kan se på vilka utgifter man kan ta på sig. Jag tror att
            det är en god syn. De utgiftstak som läggs för tre år framåt har
            bidragit till budgetsaneringen och förenklat budgetprocessen -
            alldeles säkert i regeringskretsen.
          </note>
          <note>
            Vi sätter ju preliminära tak på våren här i riksdagen, och det
            måste betyda att de kan ändras. Jag vill fråga finansministern:
            Kan man ändra ett utgiftstak?
          </note>
          <note>
            Jag menar att man kan det under vissa omständigheter, t.ex. höja
            det eller sänka det. Under vilka omständigheter kan man göra det?
            Det måste man fråga sig.
          </note>
          <note>
            Om man har 100 i inkomst och sätter av 90 till utgifter och 10
            till sparande kan det verka klokt. Man ska inte göra slut på alla
            pengar utan spara, precis som jag lärde mig i Lyckoslanten en
            gång. Det är klok politik. Men om man då får 110 i inkomst ett
            år, alltså en oväntat hög inkomst, skulle man då kunna ta sig
            före att säga att man det året har råd med 93 i utgifter och ändå
            kan öka sitt sparande från 10 till 13, och t.o.m. i det läget
            avstå en del av löneförhöjningen till chefen, dvs. betala tillbaka
            skatt? Kan man tänka sig en sådan åtgärd?
          </note>
          <note>
            Det är det som våra diskussioner ibland handlar om när vi diskuterar
            utgiftstak. Kan man överväga det, finansministern?
          </note>
          <note>
            Anf. 14 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Det som har varit styrkan i svensk ekonomi under
            senare tid, och i dag också, är att vi har ställt upp vissa mycket
            bestämda mål - utgiftsmål och annat - för vår politik och att
            vi har hållit målen.
          </note>
          <note>
            Det sista är oerhört viktigt; det gäller att också nå de mål
            som man har ställt upp.
          </note>
          <note>
            Med en växande respekt för den ekonomiska stabilitet och ekonomiska
            balans som vi har i ekonomin har vi självfallet ett utrymme för
            att åren framöver själva välja hur vi vill använda våra resurser
            på ett annat sätt än tidigare. Det är det som representerar genombrottet
            i den budgetproposition vi nu presenterar för 2000-talet, jämfört
            med det vi har gjort de senaste åren. Vi är alltså inte tvingade
            till ett visst mått av budgetsanering, utan vi har nu en betydligt
            större valfrihet. Då kan vi självfallet också diskutera hur vi
            klarar våra utgifter i det långa perspektivet.
          </note>
          <note>
            Det som jag hela tiden tycker är oerhört viktigt är att utgiftsnivån
            inte bara ska ses för ett enstaka år, utan skall vara någonting
            som vi klarar för en längre tidsperiod. Jag antar att ingen här
            i kammaren vill komma tillbaka till en situation där vi har dragit
            på oss en utgiftsnivå som är så hög att vi återigen tvingas börja
            ett stort och omfattande besparingsarbete. Därför måste det hela
            tiden vara en balans och en avvägning, så att vi varje år ser
            vilka resurser som kan användas för utgifter, vilka resurser som
            kan användas för skattesänkningar och vilka resurser som måste
            användas för att betala av på vår statsskuld.
          </note>
          <note>
            Vi kan självfallet bestämma själva i växande omfattning hur detta
            skall hanteras, om vi framöver kan bibehålla den ekonomiska stabilitet
            som vi nu har fått.
          </note>
          <note type="speaker">
            Anf. 15 LARS BÄCKSTRÖM (v) replik:
          </note>
          <note>
            Fru talman! Det är stora och viktiga frågor som vi nu diskuterar,
            och jag tror inte att vi skall lösa dem och sätta ned foten helt
            bestämt i denna diskussion.
          </note>
          <note>
            Vi får återkomma till detta och se hur ekonomin utvecklar sig.
          </note>
          <note>
            Vi i Vänsterpartiet tror att man måste kunna tänka sig den situationen
            att när inkomsterna ökar skall man också kunna höja utgiftstaken
            och klara av att amortera samtidigt. Det här är inte två motstridiga
            punkter, utan de går att förena.
          </note>
          <note>
            Jag kan uttrycka det i en bild. De flesta av oss är föräldrar,
            och vi har en prognos. Vi kan gå in på
          </note>
          <note>
            Hennes &amp; Mauritz och se vilken centilong barnen ska ha i en viss
            ålder. Men vissa barn växer fortare än andra, och då får man anpassa
            sig efter den verkliga tillväxten och inte bara säga att "du är
            13 år och ska ha den här storleken". Om man inte gör det kommer
            barnen att gå med väldigt korta byxor. Så ska vi inte ha det i
            Välfärds-Sverige.
          </note>
          <note>
            Har vi sådana fall? Ja, ibland har vi det. När vi nu t.ex. får
            en ökad tillväxt i ekonomin får vi ibland ett ökat tryck mot utgiftstaken,
            hur konstigt det än låter.
          </note>
          <note>
            Det är saker som bestäms av BNP-utvecklingen, EU-
          </note>
          <note>
            avgifter och bistånd, som kan göra att en god tillväxt innebär
            att vi tvingas spara hårdare än väntat för att klara utgiftstaken.
          </note>
          <note>
            Det här är sådant vi måste diskutera. Här pågår en översyn, så
            vi kan återkomma till frågan. Det är en viktig diskussion som
            vi måste föra i konstruktiva termer, så att vi kan bygga välfärd
            och ha stabila offentliga finanser.
          </note>
          <note type="speaker">
            Anf. 16 MATS ODELL (kd) replik:
          </note>
          <note>
            Fru talman! Det allvarliga är ju, som flera talare har varit
            inne på, att regeringen inte vårdar grunden för en långsiktig
            tillväxt. Det talas om strukturpolitik, men det händer väldigt
            lite. Det verkar som om näringsministrarna på superdepartementet
            fortfarande håller på att gräva i startgroparna. Här får de akta
            sig, så att vi inte hamnar i ett läge där det är dags att börja
            kyla av konjunkturen innan de är klara med några skatteförslag.
          </note>
          <note>
            Bosse Ringholm berömmer sig av procentsatserna i fördelningsbilagan.
            Det är en väldig skillnad mellan procent och antal kronor. Det
            allvarligaste är ju att pensionärerna över huvud taget inte finns
            med i denna fördelningsanalys.
          </note>
          <note>
            Stämmer det att en svensk folkpensionär kommer att få en höjning
            på ungefär 25 kr? Det räcker jämnt upp för att täcka de nya kostnaderna
            för den höjda
          </note>
          <note>
            TV-licensen.
          </note>
          <note>
            Finansministern talade också om överskottsmålen, och det är det
            som jag vill uppehålla mig vid, fru talman. De ska vara långsiktiga.
            Låt oss granska det lite grann. När regeringen och riksdagen lade
            fast överskottsmålet på 2 % för den offentliga sektorn var det
            för att skapa en säkerhetsmarginal i statens finanser inför kommande
            lågkonjunkturer. Tanken var att man skulle kunna möta nedgångar
            utan att lågkonjunkturen omedelbart skulle behöva strama åt ekonomin.
            Men det regeringen i dag presenterar, fru talman, är faktiskt
            att hela denna marginal i praktiken har försvunnit från statens
            finanser och i stället hamnat i pensionssystemet. Någon extra
            marginal för statsfinanserna är det alltså alls inte längre frågan
            om.
          </note>
          <note>
            Regeringen räknar t.o.m. med ett strukturellt underskott i statsfinanserna
            eller i statens finansiella sparande år 2002 på 8,1 miljarder.
            Samtidigt får ålderspensionssystemet ett tillskott på nästan 50
            miljarder.
          </note>
          <note>
            Men statens finanser har ingen buffert längre, Bosse
          </note>
          <note>
            Ringholm.
          </note>
          <note>
            Det är väl ändå inte så att pensionssystemet kan användas fritt
            och att regeringen om det går sämre -
          </note>
          <note>
            man ser redan att tillväxten avtar i slutet av kalkylperioden
            - kan räkna med att bufferten finns i pensionssystemet? Samtidigt
            är det så att regeringens beräknade amorteringar på statsskulden
            redan i dag är helt beroende av massiva utförsäljningar av statliga
            företag - 95 miljarder kronor - och av att 45 miljarder överförs
            från pensionssystemet till statskassan.
          </note>
          <note>
            Av detta följer, fru talman, att lånebehovet och därmed statsskulden
            kommer att öka direkt när konjunkturen viker - det gör den ju
            förr eller senare -
          </note>
          <note>
            eller om utvecklingen blir sämre än den regeringen räknar med.
            En sådan utveckling ligger faktiskt redan i regeringens egna kalkyler.
            Vi ser alltså att tillväxten avtar trots att man räknar med att
            det går bra för Sverige.
          </note>
          <note>
            Fru talman! Regeringen är med andra ord tillbaka på ruta 1 när
            det gäller möjligheterna att undvika en finanspolitik som förstärker
            konjunktursvängningarna. Jag måste fråga finansministern om han
            inte delar min oro för att statsbudgeten med regeringens i dag
            föreslagna finanspolitik i själva verket balanserar på en mycket
            slak lina. Hur bra går det egentligen för de svenska statsfinanserna?
          </note>
          <note>
            Anf. 17 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Det som är oerhört intressant inte minst för landets
            pensionärer är att vi nu har kunnat återupprätta den svenska ekonomin
            - både statens, kommunernas och landstingens ekonomi - och att
            kommuner och landsting nästa år kan använda 25
          </note>
          <note>
            miljarder kronor mer exempelvis för sjukvård, äldreomsorg, barnomsorg
            och skola. Staten kan sedan
          </note>
          <note>
            1996 varje år öka på de statliga bidragen till kommuner och landsting.
            Tillsammans med de 9 miljarder som vi satsar extra på sjukvården
            från 2001 till 2004
          </note>
          <note>
            ger det oss möjlighet att ge framför allt de äldre en bättre
            sjukvård och omsorg i framtiden.
          </note>
          <note>
            Sveriges riksdag och de politiska partierna har prioriterat diskussionen
            om vad vi kan göra för att stärka just välfärden. Vi har från
            socialdemokratiskt håll tagit täten i det arbetet och fått en
            riksdagsmajoritet som ställt sig bakom också denna stora satsning
            på vård, skola och omsorg. Det handlar framför allt om sjukvården
            åren framöver, och om att hjälpa de kommuner som har stora svårigheter.
          </note>
          <note>
            I det perspektivet är inlägget från Mats Odell intressant. Han
            försöker framställa sig och sitt parti som alla goda gåvors givare.
            Han talar för att det borde vara ännu mera utgifter och ännu mindre
            inkomster till staten via ännu större skattesänkningar. Det borde
            vara ännu mera avbetalningar på statsskulden. Att det inte går
            ihop är en självklarhet, men det generar uppenbarligen inte Mats
            Odell. Jag tycker att det är pinsamt också mot bakgrund av att
            Mats Odell och hans parti egentligen inte har gillat målet om
            2 %
          </note>
          <note>
            överskott utan tyckt att det har räckt med hälften tidigare.
            Nu plötsligt är det t.o.m. för lågt. Det borde vara ännu högre.
          </note>
          <note>
            Det är denna typ av ekonomiska - eller oekonomiska - resonemang
            som lätt leder till att man får en samhällsekonomi i olag och
            obalans. Man tror att man kan dra i väg utgifterna, minska inkomsterna,
            betala av ännu mer på statsskulden och låtsas som om ingenting
            har hänt. Jag hoppas att Mats Odell och kristdemokraterna uppträder
            mer samhällsekonomiskt ansvarsfullt i fortsättningen. Då skulle
            det finnas ett utrymme också för en bra dialog.
          </note>
          <note>
            Jag vill till sist säga till Mats Odell att vi nästa år kan konstatera
            att den tiondel som har lägst inkomster får dubbelt så mycket
            tillskott som den tiondel som har högst inkomster. Jag utgår ifrån
            att Mats Odell ändå tycker att det är bra.
          </note>
          <note type="speaker">
            Anf. 18 MATS ODELL (kd) replik:
          </note>
          <note>
            Fru talman! Jag tror att det vore bra om finansministern bemödade
            sig om att referera de olika partiernas budgetalternativ på ett
            korrekt sätt. I kristdemokraternas budgetalternativ förhåller
            det sig så, att utgiftstaket för åren 2000, 2001 och 2002 är lägre
            än den socialdemokratiska regeringens. Vi har ordning på vår ekonomi
            i vårt butgetalternativ. Jag tycker att det är viktigt att finansministern
            inte försöker ge en helt felaktig bild av detta.
          </note>
          <note>
            När han sedan talar om kommunernas ekonomi undviker han att svara
            på min fråga. Stämmer det att den vanlige svenske pensionären
            av det guldregn som nu faller över allt och alla får 25 kr? Det
            räcker ungefär till de höjda TV-licenserna. Det vore intressant
            om finansministern svarade på detta.
          </note>
          <note>
            Han undvek helt den stora fråga som jag tog upp, nämligen det
            faktum att det 2-procentiga överskottet fr.o.m. år 2001 helt och
            hållet kommer att hamna i ålderspensionssystemet. Det finns alltså
            ingen buffert, vilket var tänkt från början i detta system, för
            att fånga upp exempelvis en sämre konjunktur och förändringar
            av inkomsterna eller av utgifterna.
          </note>
          <note>
            Bosse Ringholm har tid på sig att svara på frågan.
          </note>
          <note>
            Delar han min oro för att finanspolitiken balanserar på en slak
            lina med den inriktning som regeringen nu har? Det finns ingen
            buffert av detta slag.
          </note>
          <note>
            Jag tycker att det vore hedersamt om finansministern något ville
            kommentera också det faktum att redan dagens amortering på statsskulden
            förutsätter att ni säljer ut statliga företag för 95 miljarder
            kronor under det kommande året och att det överförs 45
          </note>
          <note>
            miljarder från pensionssystemet till statskassan.
          </note>
          <note>
            När det gäller de sämst ställda pensionärerna har vi kristdemokrater
            visat att vi anslår en större höjning av pensionstillskottet.
            När det gäller fördelningspolitiken, fru talman, ägnade jag en
            stor del av mitt anförande åt att peka på att det är väldigt många
            grupper som det inte går bra för när det går bra för Sverige.
          </note>
          <note>
            Där har regeringen inte lyckats med sin politik. Vi kristdemokrater
            kommer att lägga fram ett förslag.
          </note>
          <note>
            Jag väntar mig en saklig kommentar och en saklig kritik av det
            förslaget från finansministerns sida, och inte de svepande formuleringar
            som han här har presterat.
          </note>
          <note>
            Anf. 19 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Om det är så som Mats Odell säger, dvs. att kristdemokraterna
            kommer att lägga fram ett budgetalternativ som är i balans, är
            det ännu mer pinsamt att Mats Odell står här och argumenterar
            för ökade utgifter, minskade inkomster och ökad avbetalning av
            statsskulden. Ekvationen går inte ihop. Jag tycker att det är
            lite trist att konstatera att Mats Odell vill ta täten i den borgerliga
            liga som oftast försöker åstadkomma förslag som saknar varje form
            av samhällsekonomiskt rim och reson.
          </note>
          <note type="speaker">
            Anf. 20 LENA EK (c) replik:
          </note>
          <note>
            Fru talman! Finansministern påpekar vilka strukturförändringar
            som Centerpartiet har varit med om att dra fram till verklighet.
            Det är bara att instämma.
          </note>
          <note>
            Det är alldeles korrekt. Men det ironiska är att ett av de områden
            som nu finns kvar och som har störst behov av strukturförändringar
            är arbetsmarknadspolitikens område. Finansministern har ju i och
            med sitt förra arbete ett stort ansvar för att det här behovet
            av strukturförändringar faktiskt finns kvar.
          </note>
          <note>
            Det handlar om människor som inte har kommit in på arbetsmarknaden
            över huvud taget, och det handlar om människor som har blivit
            utslagna från arbetsmarknaden. Den här gruppen - grovt räknat
            en halv miljon människor - har det mycket eländigt. De lever i
            sexmånadersperioder som gör det väldigt svårt för dem att planera
            sina liv.
          </note>
          <note>
            Finansministern pratar också om social rättvisepolitik. Skattesänkningarna
            slår så att den som tjänar
          </note>
          <note>
            12 000 kr får en sänkning på 145 kr i månaden. Den som tjänar
            35 000 kr får en sänkning med 440 kr i månaden, och de fattigaste
            pensionärerna får en sänkning med 25 kr i månaden. Det tycker
            inte jag är social fördelningspolitik.
          </note>
          <note>
            Anf. 21 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Jag noterade att Lena Ek inte bestred den uppgift
            som finns i finansplanen om att det är den grupp som har den lägsta
            inkomsten som får den största ökningen av den disponibla inkomsten.
            Det är naturligtvis viktigt att konstatera att vi är överens om
            detta.
          </note>
          <note>
            Dessutom har vi höjt skatterna under 1990-talet med ungefär 50
            miljarder kronor. Det har Lena Ek och hennes parti bidragit till
            som ett led i budgetfinansieringen. 35 av dessa 50 miljarder kronor
            handlar om de s.k. egenavgifterna. När vi nu kan börja betala
            tillbaka denna egenavgiftshöjning har vi valt modellen att betala
            tillbaka krona för krona. Det tycker jag är den mest rättvisa
            metoden. Den som har betalat
          </note>
          <note>
            200 kr får tillbaka 200 kr. Den som har betalat 300 kr får tillbaka
            300 kr.
          </note>
          <note>
            Om Lena Ek har någon annan modell att anvisa skulle det vara
            intressant att se hur rättvis en sådan modell skulle vara.
          </note>
          <note>
            Jag är medveten om att det inte bara är en budget som handlar
            om skattesänkningar. Man måste se budgeten i dess helhet. Det
            mest prioriterade området är satsningarna på de äldres sjukvård
            och omsorg, på barns och ungdomars skola och barnomsorg osv. Det
            handlar om att parallellt satsa på arbetet för vården, skolan
            och omsorgen och det här utrymmet som finns för skattesänkningar.
            Vi hoppas självfallet att vi ska kunna gå vidare åren framöver
            också med en god ekonomi.
          </note>
          <note type="speaker">
            Anf. 22 LENA EK (c) replik:
          </note>
          <note>
            Fru talman! Det var bara ett landsting som gick med vinst förra
            året. I dagens Sverige står massor med människor i kö till vård.
            Över 19 000 kvinnor slås sönder hemma, och skattesänkningsförslaget
            innebär en fördelning som gör att de som tjänar minst får minst
            tillbaka i kronor och ören. De som har det absolut svårast i Sverige
            i dag är de pensionärer som bara har folkpension och ingen ATP.
          </note>
          <note>
            Det är inte konstigt i det här sammanhanget att sju landsting
            har över 200 000 inkassoärenden som gäller patientavgifter. Det
            är inte rättvis fördelningspolitik.
          </note>
          <note>
            Sedan kan man vända procentsatserna hur som helst, men i verkligheten
            ser det ut så här.
          </note>
          <note type="speaker">
            Anf. 23 KARIN PILSÄTER (fp) replik:
          </note>
          <note>
            Fru talman! Inte helt oväntat gjorde Bosse Ringholm just det
            som jag antydde. Han kallade mig nämligen för dysterkvist. Men
            det handlar inte om dysterkvistar och om att se problem framför
            sig - jag läser för övrigt bara innantill i regeringens egen budget,
            och där framgår det tydligt och klart att man själv förutspår
            en nedgång. Det handlar om hur vi ska kunna utnyttja den goda
            situationen och omvandla den här konjunkturuppgången som vi har
            i år till en långsiktigt god tillväxt. Man måste ju kunna se framåt
            också.
          </note>
          <note>
            För övrigt vill jag bara säga att det är lätt att bli dyster.
          </note>
          <note>
            Bosse Ringholm sade förut att han trodde att vi hade lagt debatten
            om början av 1990-talet bakom oss. Det trodde vi också, men nu
            hör vi hur man retoriskt refererar till vad som hände och tänker
            tillbaka på hur det var förra gången en finansminister avgick
            för att han inte fick igenom sin ekonomiska politik och ersattes
            av en AMS-chef. Den finansministern såg vändningen framför sig.
            Den vändningen var ju ett fritt fall. Det är klart att det är
            lätt att bli dyster när man hör hur 1980- och 1990-talen refereras
            av Ringholm. Men jag vill inte uppta mer tid med att tala om detta.
            Jag säger bara: Gå hem och läs historia!
          </note>
          <note>
            Jag vill i stället gå över till fördelningspolitiken.
          </note>
          <note>
            Den är otroligt viktig. Det är viktigt att ha ett dynamiskt perspektiv.
            Man måste först skapa för att kunna fördela, men sedan ska man
            också fördela på ett rättvist sätt. Jag vill ta upp tre områden.
            Det gäller änkorna, vårdköerna och de fattigaste av de fattiga
            - det handlar om biståndet.
          </note>
          <note>
            Nobelpristagaren Arthur Lewis sade ungefär så här: Medan dåliga
            tider märks direkt för de fattigaste tenderar goda tider att gå
            spårlöst förbi. Jag kan inte annat än hålla med.
          </note>
          <note>
            Fördelningspolitiskt satsar regeringen i stället på den s.k.
            maxtaxan. Inga moderata skattesänkningar som jag har hört talas
            om skulle ge mig så mycket pengar som er maxtaxa. Med tre barn
            i kommunalt finansierad barnomsorg innebär det här många tusenlappar
            i månaden för mig, medan mina kompisar hemma som kanske jobbar
            deltid som hårfrisörskor eller sjuksköterskor knappt får se röken
            av ett enda öre. De sitter i stället kvar i sina marginalfällor
            som kombinationen av bostadsbidrag, skatter och dagistaxor på
            låg nivå ger dem.
          </note>
          <note>
            Detta är en viktig jämställdhetsfråga därför att jämställdhet
            handlar mycket om makt. Det handlar inte om att staten ska bestämma
            hur kvinnor ska göra, utan det handlar om att kvinnor ska kunna
            bestämma själva hur de ska göra. Därför skulle jag vilja fråga
            varför man inte i stället satsar på minskade marginaleffekter
            och ett större svängrum för dem som verkligen skulle behöva det
            genom ett höjt generellt barnstöd och minskade selektiva och inkomstprövade
            konsumtionsstyrande stöd. Det ger kvinnor mera makt och är dessutom
            fördelningspolitiskt mycket bättre.
          </note>
          <note>
            Regeringens egna prognoser visar att konjunkturen faktiskt toppar
            i år. Sedan går det nedåt, enligt regeringens egna prognoser.
            Varför har man en expansiv finanspolitik när tillväxten står på
            topp och börjar strama åt när nedgången kommer?
          </note>
          <note>
            Visserligen är det svårt att bedriva konjunkturpolitik enligt
            traditionell keynesianism, men måste man verkligen vara procyklisk?
            Kan det ge en bra utveckling framåt?
          </note>
          <note>
            Anf. 24 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Det är glädjande att konstatera att
          </note>
          <note>
            Sverige är ett av de fyra länder som klarar biståndsmålet, 0,72
            % av bruttonationalinkomsten. Det tycker jag att även Karin Pilsäter
            skulle kunna glädja sig åt, som ett undantag från en av hennes
            dystra stunder.
          </note>
          <note>
            Karin Pilsäter uppmanade mig att läsa historia.
          </note>
          <note>
            Jag skulle kunna kvittera med att säga att Folkpartiet har en
            historia kantad av ett stort och brett engagemang för jämställdhet.
            Maxtaxeförslaget är i allra högsta grad en reform som främjar
            jämställdhet.
          </note>
          <note>
            De väninnor som Karin Pilsäter har som är deltidsarbetande, t.ex.
            hårfrisörskor, ingår just i den grupp som har det största intresset
            av det förslag som finns när det gäller maxtaxan. Maxtaxereformen
            innebär en möjlighet för dem att komma ut på arbetsmarknaden.
            Det behövs lite mer kunskapsöverföring, Karin Pilsäter!
          </note>
          <note type="speaker">
            Anf. 25 KARIN PILSÄTER (fp) replik:
          </note>
          <note>
            Fru talman! Det är nästan lite patetiskt att Bosse
          </note>
          <note>
            Ringholm ska komma och lära mig om jämställdhet och marginaleffekter.
            Folkpartiet har ju sedan 1960-
          </note>
          <note>
            talet pläderat just för enhetliga taxor och har försökt övertyga
            Socialdemokraterna. Det har tagit decennier.
          </note>
          <note>
            Äntligen har fröna slagit lite rot.
          </note>
          <note>
            Då är det så typiskt att ni tar till de centrala storskaliga
            lösningarna och ska tvinga alla kommuner att göra på samma sätt.
            Då kan de inte utforma barnomsorgen på ett sådant sätt som de
            tycker är bäst. Det handlar om att ta ett samlat grepp i fråga
            om avgifter, skattesatser, kvalitet, öppettider och alla de sakerna.
          </note>
          <note>
            Vi tror att både kommuner och enskilda entreprenörer, i väldigt
            många fall kvinnor, är jättebra på att bedriva barnomsorg. Våra
            kommunalpolitiker kämpar för enhetstaxa runtom i hela landet.
            Visst är det bra.
          </note>
          <note>
            Men om ni hade använt de miljarder som ni nu satsar på att mycket
            drastiskt sänka dagistaxorna på det sätt som vi vill göra, nämligen
            till ett generellt barnstöd och till att växla ut bostadsbidragen
            för låginkomsttagarna mot ett generellt stöd, skulle vi få mera
            makt åt vanliga kvinnor. Vi skulle få större möjlighet för kvinnor
            att bestämma själva - och inte bara under de år som barnen är
            små. Jag kan säga till Bosse Ringholm som jag brukar säga till
            Mats Odell: Barn blir också större, och marginaleffekter och fattigdomsfällor
            är inte någonting som upphör bara för att barnen börjar i skolan.
          </note>
          <note>
            Det här är en mycket viktig kvinnofråga, men jag tycker nog att
            vi borde ta tag i den på ett något bättre sätt.
          </note>
          <note>
            Sedan är det synd att finansministern inte har någon talartid
            kvar, för en annan sak som regeringen själv varnar för i budgetpropositionen
            - inte jag utan regeringen själv - är lönebildningen. Statsbudgeten
            har mycket låga antaganden om timlöneökningarna, mycket lägre
            än i de andra prognoser som finns. Då hade det varit bra att veta
            om regeringen har någon plan för vad man gör om lönebildningen
            misslyckas.
          </note>
          <note>
            Som jag sade tidigare är en kedja inte starkare än sin svagaste
            länk.
          </note>
          <note>
            På massor med sådana här områden tycker jag att det är mycket
            beklagligt att regeringen inte verkar ha någon horisont. Det är
            inte så att jag svartmålar, men regeringen måste naturligtvis
            ta tag i det som är dess ansvar och låta andra aktörer sköta det
            som de är bra på. När man nu ser regeringens budget får man i
            stället en känsla av att regeringen vill blåsa på med de goda
            och roliga grejerna, och sedan är det Riksbanken som ska komma
            och säga stopp och vara de tråkiga typerna som ser till att konjunkturerna
            inte går över styr.
          </note>
          <note>
            För det första är det inte bra ekonomisk politik med detta stopp-gå,
            stopp-gå. För det andra gör det att den långsiktiga utvecklingen
            inte blir så bra som den skulle kunna vara. Därför tror jag att
            ett liberalt alternativ till regeringens budget kommer att visa,
            och det kommer Bosse Ringholm också att se, att Sverige verkligen
            har mycket stora möjligheter att skapa en bättre framtid för enskilda
            människor i Sverige.
          </note>
          <note type="speaker">
            Anf. 26 GUNNAR HÖKMARK (m):
          </note>
          <note>
            Fru talman! Hade finansministern ägnat lite mindre tid åt gårdagen
            hade han haft mer tid över till att diskutera morgondagen och
            de utmaningar som där finns. Nu kanske vi kommer att kunna ta
            del av hans inlägg om och synpunkter på framtiden på samma sätt
            som vi har kunnat när det gäller hans många olika företrädare.
            Jag tänker på Kjell-Olof Feldt, Erik Åsbrink och för den delen
            också Thage G. Peterson, även om han inte är någon företrädare.
            Vad de har visat är att det går en blockskillnad i svensk politik
            mellan tidigare socialdemokratiska finansministrar och sittande.
          </note>
          <note>
            Det är en allvarlig sak. Det visar att man inte tar sig kraften
            att i regeringsställning möta de problem som vårt samhälle lever
            i. Det finns ingen i den här kammaren som har hört finansministern
            ta tag i de frågor som gäller omställningen i den nya globala
            ekonomin med rörliga skattebaser. Ingen har kunnat höra honom
            hantera den faktiska förändring som vi ser i takt med att alltfler
            av våra stora traditionella företag flyttar ut, liksom det nya
            IT-företagandet. Om det är någonting som är ett hot mot den enskilda
            människan är det just detta.
          </note>
          <note>
            I denna kammare kommer debatter att föras år efter år. Många
            gånger kommer regeringspartiet att skälla på oppositionspartierna
            och oppositionspartiet eller -partierna att skälla på regeringspartiet
            eller -
          </note>
          <note>
            partierna. Men den viktiga frågan är hur det ser ut i verkligheten.
            Där är sanningen att det i Sverige i dag är alldeles för många
            som har det dåligt och alldeles för få som har det bra. Vi ser
            det genom att man inte har förändrat inom sjukvården så att patienter
            kan välja och personal kan få utvecklas. Vi ser det i form av
            att resurserna till skolan inte når fram till eleverna och lärarna.
            Vi ser det i form av en dam i Sundsvall som ringde i dag på morgonen
            och sade att hennes rullstol hade gått sönder och att hon inte
            själv kunde ta sig ut.
          </note>
          <note>
            Detta är konsekvensen av en politik där välfärdspolitiken syftar
            till att styra över allas vardag, i stället för att den sociala
            politiken tar hand om dem som allra mest behöver vårt stöd.
          </note>
          <note>
            Det vår politik i Sverige nu måste syfta till är att ta vara
            på alla de möjligheter som finns i ett samhälle bestående av mängder
            av människor med olika kunskap och kreativitet, men också att
            göra detta samhälle anpassat till en ny tids ekonomiska villkor.
            Det har inte regeringen förmått göra. Vi moderater kommer tillsammans
            med andra partier att visa på ett alternativ.
          </note>
          <note type="speaker">
            Anf. 27 LARS BÄCKSTRÖM (v):
          </note>
          <note>
            Fru talman! Jag hade hoppats på en replik, men tyvärr är talartiden
            slut för den moderate deltagaren.
          </note>
          <note>
            Jag kan i stället vända mig till Lena Ek i Centerpartiet. Lena
            Ek föreslog i våras att 2 000 miljoner kronor skulle bort från
            arbetsmarknadspolitiken. Det var det ni föreslog. Lena Ek! Du
            sade att det inte talas något om kvinnorna i den här budgetpropositionen.
          </note>
          <note>
            Jo, det gör det. Se på fördelningseffekterna! Se på den fördelningspolitiska
            bilagan! Men visst behöver vi göra mer. Det gäller framför allt
            statliga insatser, t.ex. i rättsväsendet, men det handlar också
            om mycket som kan göras i kommunerna för att kvinnor ska kunna
            gå säkra - gatufriden, Magnus Ladulås gamla princip. Visst, men
            då behöver vi mer resurser till kommunsektorn. Här står Lena Ek
            och säger att det inte behövs mer resurser till kommunsektorn,
            men är vi överens är det jättebra.
          </note>
          <note>
            Det behövs ingen kommunakut, säger Lena Ek lite föraktfullt.
            Jo, det behövs det! Vi bör sätta in resurser där de behövs som
            bäst och inte bara ha generella statsbidrag. Det finns centerstyrda
            kommuner som nu använder pengarna till att sänka skatten.
          </note>
          <note>
            Därför behöver vi rikta in detta lite vassare än tidigare. Så
            är det!
          </note>
          <note type="speaker">
            Anf. 28 MATS ODELL (kd):
          </note>
          <note>
            Fru talman! Det är snart dags att sammanfatta den här debatten.
            Jag tycker att ståndpunkterna står sig ganska väl. Regeringen
            gläds över att konjunkturen är god - det gör vi alla - och över
            att det finns pengar att fördela. Det kan dock visa sig vara tillfälliga
            överskott, eftersom regeringen - av ideologiska skäl och därför
            att stödpartierna, såsom vi har hört talas om, inte tillåter det
            - inte orkar vidta de nödvändiga strukturella åtgärderna.
          </note>
          <note>
            Bosse Ringholm säger till mig att Kristdemokraternas alternativ
            inte går ihop, att vi har för mycket utgifter och för lite inkomster.
            Men, Bosse Ringholm, det är faktiskt möjligt att göra en annan
            prioritering inom de inkomster och utgifter som man har i ett
            budgetalternativ. Det är det vi kristdemokrater har gjort. Det
            är därför vi t.ex. säger nej till maxtaxan. Vi satsar på en annan
            typ av familjepolitik som handlar om att ge mer tid för barnen.
            Det är därför vi satsar mer pengar exempelvis på pensionstillskott
            för pensionärerna.
          </note>
          <note>
            Vi får tids nog möjlighet att diskutera fördelningen av oppositionens
            budgetalternativ.
          </note>
          <note>
            Det som förvånar mig är att finansministern blir stum som en
            fisk inför frågan hur han ser på det faktum att hela överskottet
            framöver icke hamnar i statens finanser utan i ålderspensionssystemet.
            På vilket sätt innebär detta en buffert? Ni har alltså lagt upp
            en politik som är beroende av stora utförsäljningar av statlig
            egendom - 95 miljarder av inkomsterna. Det är den näst största
            inkomstposten, fru talman, i den budget som vi har framför oss
            i dag. Den näst största inkomstposten är utförsäljning av statlig
            egendom.
          </note>
          <note>
            Jag tror att som tredje storlekspost kommer pengar som tas från
            AP-fonderna.
          </note>
          <note>
            Oroar det inte finansministern att vi nu är på väg in i en politik
            där statsfinanserna går på en slak lina och att man samtidigt
            inte gör något kraftfullt åt att förbättra villkoren för en långsiktig
            tillväxt som skulle kunna öka dessa marginaler? Vad gör Näringsdepartementet,
            vad gör Björn Rosengren, och vad gör
          </note>
          <note>
            Mona Sahlin? När kommer deras skarpa förslag?
          </note>
          <note>
            Här har regeringen verkligen anledning att visa större handlingskraft
            än hittills.
          </note>
          <note>
            Sedan fick jag inget svar på frågan om pensionärerna. Får de
            25 kr mer i månaden? Varför finns de inte med i fördelningsanalysen?
            Vore det inte intressant att få veta hur det går för hela svenska
            folket när man nu försöker analysera välfärdsutvecklingen?
          </note>
          <note type="speaker">
            Anf. 29 LENA EK (c):
          </note>
          <note>
            Fru talman! Vi behöver förändra, och vi behöver förändra ganska
            mycket i Sverige framöver om människor skall känna lugn och trygghet
            med de sociala systemen, med arbetsmarknadspolitiken, med näringspolitiken,
            med regionalpolitiken och med det som vi kallar VSO, vård, skola
            och omsorg.
          </note>
          <note>
            Det är roligt att vi har kunnat anslå 8 miljarder kronor framöver
            till just sjukvården plus den miljard som kommer och som specialriktas.
            Det kommer att lösa en hel del problem. Men skolan återstår ju.
            39 %
          </note>
          <note>
            av undervisningskostnaderna har försvunnit under de senaste åren,
            och lärarbristen är galopperande. Inom omsorgen är det svårt för
            de äldre. Och det skatteändringsförslag som finns i denna budgetproposition
            försätter faktiskt de äldre som inte har någon extra inkomst genom
            ATP utan bara folkpension i en väldigt svår situation. Jag vill
            därför åter påminna om att högkostnadsskyddet faktiskt har höjts,
            och den höjningen äter med god marginal upp de förbättringar som
            pensionärerna får, de omtalade 25 kronorna i månaden.
          </note>
          <note>
            I den fördelningspolitiska bilagan talas det om kvinnor. Men
            i övrigt är kvinnorna borta ur det här materialet. Och jag vill
            påminna om att resultatet för t.ex. pensionärerna drabbar äldre
            kvinnor mycket hårt. De förslag som finns är fördelningspolitiskt
            riktade så att de gynnar dem med hög inkomst, vilket ofta lämnar
            ensamstående mödrar i en sämre situation relativt sett. Och det
            finns inte ett ord om att förstärka tryggheten i rättsväsendet
            och försöka göra något åt de alarmerande siffrorna när det gäller
            våld mot kvinnor, att över 19 000 kvinnor per år misshandlas ordentligt
            och att det sker en ständig ökning i stället för en minskning,
            vilket borde vara det enda rätta.
          </note>
          <note>
            Det finns inga framtidsförslag när det gäller ny teknik, utveckling
            och vidareförädling av råvaror, alltså det som i grunden faktiskt
            är basen för vårt välstånd. Där kunde man göra mycket mer. De
            framtidsförslag som lyfter de människor som nu har det svårt in
            i en ny och bättre framtid tycker jag saknas i detta material.
          </note>
          <note>
            Fru talman! Centerpartiet avser att återkomma med våra förslag
            i vår ekonomisk-politiska motion.
          </note>
          <note>
            Den handlar om decentralisering, mera makt åt människor och att
            det skall vara nära för människor, den handlar om trygghet, och
            den handlar om miljö.
          </note>
          <note type="speaker">
            Anf. 30 LARS BÄCKSTRÖM (v) replik:
          </note>
          <note>
            Fru talman! Men, Lena Ek, ni drar ju in pengar från arbetsmarknadspolitiken
            - 2 000 miljarder i våras. Har ni lämnat det förslaget? Det slår
            hårt.
          </note>
          <note>
            Det sägs att det inte finns några framtidsförslag.
          </note>
          <note>
            Det finns ju mängder med framtidsförslag i detta -
          </note>
          <note>
            kompetensutvecklingen, rekryteringsstöd och stödet för bredbandstekniken
            som det snart kommer en proposition om. Det finns många framtidsförslag.
          </note>
          <note>
            Men det behövs fler, t.ex. när det gäller arbetstidsfrågan. Den
            måste också lyftas in. Det är riktigt att kortare arbetstid också
            är en framtidsreform för att minska stress och utslagning och
            för att få ett bättre och jämnare samhälle. Men det görs mycket.
            Kom med,
          </note>
          <note>
            Lena Ek, lämna det blå lägret och kom med i ett rödgrönt samarbete!
          </note>
          <note type="speaker">
            Anf. 31 LENA EK (c) replik:
          </note>
          <note>
            Fru talman! De förändringar som vi har föreslagit i arbetsmarknadspolitiken
            handlar om att föra över pengar från containerutbildning i sexmånadersåtgärder
            till varaktig utbildning som ger människor arbete och en bra start
            inför framtiden.
          </note>
          <note>
            Kompetensutvecklingsförslaget som Vänsterpartiet talar om handlar
            om att facken ska bestämma över den skatteökning som företagen
            får, vilket i realiteten beskär individens frihet.
          </note>
          <note>
            Bredbandsförslaget handlar i realiteten om att binda ihop kommunalkontoren
            med varandra. Hur roligt är det, och vilken tillväxt ger det?
            Det är ju accessnätet som är det viktiga, att få ut bredband och
            ledningar till företag, till hus, till människor och till utbildningsställen
            där en utveckling och tillväxt kan ske.
          </note>
          <note type="speaker">
            Anf. 32 KARIN PILSÄTER (fp):
          </note>
          <note>
            Fru talman! Det är bra att Lars Bäckström sitter kvar här, eftersom
            jag tänkte vända mig till honom.
          </note>
          <note>
            Det finns mycket både när det gäller statsfinanserna och budgettekniken
            som vi skulle kunna tala om.
          </note>
          <note>
            Men jag tänkte ta upp tre speciella områden.
          </note>
          <note>
            Det första gäller änkorna och sveket mot dem. I
          </note>
          <note>
            takt med att ekonomin har blivit bättre har de flesta nedskärningar
            som har gjorts i olika sociala system återställts. Men för ingen
            annan enskild grupp har det skett så kraftiga nedskärningar som
            för just änkorna.
          </note>
          <note>
            Den socialdemokratiska regeringens behandling av änkorna är skamlig.
            Men jag tycker att det är ännu skamligare att Vänsterpartiet nu
            upprepar sitt svek av sina vallöften till änkorna. För nöjet att
            få göra upp med regeringen har man nu för andra gången på ett
            år låtit sina förslag till förbättringar för änkorna falla.
          </note>
          <note>
            Det andra gäller biståndet. Vänsterpartiet sade i våras att man
            absolut inte ville stå för den indragning av biståndsanslagen
            som då skedde, och t.o.m. den värderade andre vice talmannen skrev
            i Svenska
          </note>
          <note>
            Dagbladet att man hade lyssnat på kritiken och tyckte att detta
            var oacceptabelt. Men ändå struntar man i kritiken och talar nu
            om att man har höjt biståndet.
          </note>
          <note>
            Men vad är det för mening med att höja biståndsramarna om man
            ändå inte får betala ut pengarna?
          </note>
          <note>
            Det tredje som jag tänkte ta upp är jämställdheten.
          </note>
          <note>
            Vänsterpartiet säger att man är ett feministiskt parti.
          </note>
          <note>
            Men ni vill ju inte att kvinnorna själva ska få mer makt. Ni
            vill ta makt från männen och ge den till staten. Då vill jag säga
            följande, Lars Bäckström: Det är inte bara när det gäller feminismen
            som det är skillnad på liberaler och socialister. Jag tycker att
            vi ska lämna socialisterna kvar i det här århundradet.
          </note>
          <note type="speaker">
            Anf. 33 LARS BÄCKSTRÖM (v) replik:
          </note>
          <note>
            Fru talman! Jag har 38 sekunders talartid kvar, så jag hinner
            inte med allt.
          </note>
          <note>
            Karin Pilsäter, att vi inte kan göra allt beror på att vi har
            utgiftstak som vi också måste respektera när vi har kommit överens
            om dem. Ni i det borgerliga lägret lovar ökade utgifter, sänkta
            skatter och snabbare amorteringar. Ni växlar hundringar i tre
            femtilappar, och då kan de borgerliga partierna lova alla allting.
            Men det kan inte vi. Men om man kan höja utgiftstaken så kan man
            få ett större reformutrymme.
          </note>
          <note>
            Det är sant. Och den vägen kan vi gå. Men vårt parti är inte
            ett tomteparti som ert, och vi är inte några blå feer.
          </note>
          <note type="speaker">
            Anf. 34 MATZ HAMMARSTRÖM (mp):
          </note>
          <note>
            Fru talman! Jag vill först ta upp biståndet, Karin
          </note>
          <note>
            Pilsäter. Jag vet inte riktigt vilket papper som Karin
          </note>
          <note>
            Pilsäter har läst för att grunda synpunkten att man inte får
            göra av med de pengar som man får. Faktum är ju att anslaget för
            år 2000 höjs till 12,1 miljarder kronor och att man dessutom får
            göra av med 2 miljarder kronor av sitt anslagssparande under nästa
            år.
          </note>
          <note>
            Fru talman! Dagens debatt har varit mycket klargörande. Den har
            visat att det i Sveriges riksdag finns en stabil röd-grön majoritet
            som är inriktad på att fortsätta arbetet för social och ekologisk
            hållbarhet och för sunda statsfinanser. Lika tydligt har debatten
            visat att det finns en famlande och desorienterad borgerlighet
            som vägrar att ta intryck av verkligheten.
          </note>
          <note>
            Gunnar Hökmark försöker, utan att övertyga, lansera en ny, mjukare
            moderat politik med den fattiga barnfamiljen i fokus. Men vad
            han vill satsa statliga resurser på är sänkt kapitalskatt och
            sänkt förmögenhetsskatt. Det behövs stora förändringar för att
            den nya moderata mjukispolitiken ska bli mer än retorik och yta
            - en ulv i fårakläder!
          </note>
          <note>
            Gunnar Hökmark vill också kämpa för elevers rätt att välja skola.
            Men tala om att slå in en öppen dörr!
          </note>
          <note>
            Har det undgått Gunnar Hökmark att antalet fristående skolor
            mångdubblats under de senaste åren? Har det undgått Gunnar Hökmark
            att dessa skolor också finansieras över den kommunala budgeten
            och alltså även får del av ökade bidrag från stat till kommun?
          </note>
          <note>
            Varje gång jag möter Mats Odell i en debatt är det samma nähä-upplevelse.
            Varje gång tror jag att han kanske har tagit lite intryck av verkligheten
            - men nähä! Mats Odell fortsätter att stämma upp sin klagolåt
            om företagsflykt, kunskapsflykt och kapitalflykt trots att tillgänglig
            statistik visar att det också sker en kraftig företagsflytt till
            Sverige, att utländska företag satsar mer kapital i Sverige än
            vad svenska företag satsar utomlands, att det inte alls är så
            många akademiker som faktiskt lämnar landet och att hälften av
            dem som gör det kommer tillbaka med ökad kompetens.
          </note>
          <note>
            Fru talman! Jag vill sammanfatta något av det som jag uppfattar
            som klara gröna framgångar i statsbudgeten. En grön skatteväxling
            inleds. Skattesänkningar på arbete genomförs genom att inkomstskatten
            sänks. Den tillfälliga skattereduktionen för låginkomsttagare
            permanentas. Arbetsgivaravgifter sänks ytterligare vid anställning
            av långtidsarbetslösa. Arbetsgivaravgifter och inkomstskatt sänks
            för arbetsgivare och arbetstagare som satsar på kompetensutveckling.
          </note>
          <note>
            Miljöskatterna höjs genom höjd skatt på el, dieselolja och kärnkraftsel.
          </note>
          <note>
            Nivån på biståndet höjs, som sagt, och en stor del av de sparade
            medlen får disponeras. Totalt ökar utbetalningarna med 3 miljarder
            kronor år 2000 jämfört med tidigare år.
          </note>
          <note>
            Det blir mer pengar till kommunerna.
          </note>
          <note>
            Det stora miljöpaketet från vårbudgeten förstärks med ytterligare
            insatser för kalkning, biotopskydd och ersättning för sälskador.
            Ett investeringsstöd införs för solvärme.
          </note>
          <note>
            Handikappade med personlig assistans får fr.o.m.
          </note>
          <note>
            år 2001 behålla denna även efter 65 års ålder.
          </note>
          <note>
            Avbetalningen på statsskulden fortsätter. Vårt mål är att vi
            som lever nu inte ska överlämna vare sig en miljöskuld eller en
            statsskuld som inskränker våra barns frihetsutrymme.
          </note>
          <note>
            Som jag sade i mitt huvudanförande, fru talman, innebär denna
            budget att svensk miljöpolitik genomgår sin största förnyelse
            någonsin och att vi tar ännu ett litet steg på vägen mot ett socialt
            och ekologiskt hållbart samhälle.
          </note>
          <note>
            (Applåder)
          </note>
          <note type="speaker">
            Anf. 35 MATZ HAMMARSTRÖM (mp):
          </note>
          <note>
            Fru talman! Vad jag sade nyss var mitt slutanförande men jag
            vill förtydliga en sak, och jag vänder mig då till Mats Odell
            och Gunnar Hökmark.
          </note>
          <note>
            Miljöpartiet är inte tillväxt- och företagsfientligt -
          </note>
          <note>
            en myt som den borgerliga sidan ständigt upprepar.
          </note>
          <note>
            Det är bara det att vi vill satsa på åtgärder som främjar företagande
            utan att de åtgärderna samtidigt leder till ökade sociala och
            ekonomiska klyftor i samhället.
          </note>
          <note type="speaker">
            Anf. 36 ANDRE VICE TALMANNEN:
          </note>
          <note>
            Därmed finner jag att dagens budgetdebatt är avslutad. Jag vill
            tacka finansminister Bosse Ringholm och samtliga övriga deltagare
            i debatten.
          </note>
          <note>
            Överläggningen var härmed avslutad.
          </note>
          <note>
            Propositionen bordlades.
          </note>
          <note>
            2 § Justering av protokoll
          </note>
          <note>
            Justerades protokollen för den 14 september.
          </note>
          <note>
            3 § Avsägelser
          </note>
          <note>
            Andre vice talmannen meddelade att Carlinge
          </note>
          <note>
            Wisberg (v) avsagt sig uppdraget som ledamot i socialförsäkringsutskottet.
          </note>
          <note>
            Kammaren biföll denna avsägelse.
          </note>
          <note>
            Andre vice talmannen meddelade att Stig Sandström (v) avsagt
            sig uppdraget som suppleant i socialutskottet.
          </note>
          <note>
            Kammaren biföll denna avsägelse.
          </note>
          <note>
            Andre vice talmannen meddelade att Sven-Erik
          </note>
          <note>
            Sjöstrand (v) avsagt sig uppdraget som suppleant i arbetsmarknadsutskottet.
          </note>
          <note>
            Kammaren biföll denna avsägelse.
          </note>
          <note>
            4 § Kompletteringsval till vissa utskott
          </note>
          <note>
            Andre vice talmannen meddelade att Vänsterpartiets riksdagsgrupp
            på grund av uppkomna vakanser anmält Sven-Erik Sjöstrand som ledamot
            i socialförsäkringsutskottet efter Carlinge Wisberg, Carlinge
          </note>
          <note>
            Wisberg som suppleant i socialutskottet efter Stig
          </note>
          <note>
            Sandström och Stig Sandström som suppleant i arbetsmarknadsutskottet
            efter Sven-Erik Sjöstrand.
          </note>
          <note>
            Andre vice talmannen förklarade valda till
          </note>
          <note>
            ledamot i socialförsäkringsutskottet
          </note>
          <note>
            Sven-Erik Sjöstrand (v)
          </note>
          <note>
            suppleant i socialutskottet
          </note>
          <note>
            Carlinge Wisberg (v)
          </note>
          <note>
            suppleant i arbetsmarknadsutskottet
          </note>
          <note>
            Stig Sandström (v)
          </note>
          <note>
            5 § Anmälan om partigruppernas företrädare i talmanskonferensen
          </note>
          <note>
            Med stöd av 1 kap. 7 § och 7 kap. 12 § första stycket riksdagsordningen
            hade partigrupperna till talmannen anmält följande personer att
            utgöra partiernas företrädare i talmanskonferensen:
          </note>
          <note>
            Sven Hulterström (s)
          </note>
          <note>
            Lars Bäckström (v)
          </note>
          <note>
            Göran Hägglund (kd)
          </note>
          <note>
            Agne Hansson (c)
          </note>
          <note>
            Bo Könberg (fp)
          </note>
          <note>
            Marianne Samuelsson (mp)
          </note>
          <note>
            Till suppleanter hade nominerats
          </note>
          <note>
            Britt Bohlin (s)
          </note>
          <note>
            Ingrid Burman (v)
          </note>
          <note>
            Chatrine Pålsson (kd)
          </note>
          <note>
            Birgitta Carlsson (c)
          </note>
          <note>
            Kerstin Heinemann (fp)
          </note>
          <note>
            Gunnar Goude (mp)
          </note>
          <note>
            Andre vice talmannen förklarade de anmälda personerna utsedda
            till partigruppsföreträdare och suppleanter i talmanskonferensen
            för tiden till dess nästa riksmöte skulle börja.
          </note>
          <note>
            6 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1999/2000:6 Förmånsbeskattning av miljöbilar
          </note>
          <note>
            Skrivelser
          </note>
          <note>
            1999/2000:3 Migration och asylpolitik
          </note>
          <note>
            1999/2000:20 1999 års redogörelse för företag med statligt ägande
          </note>
          <note>
            Motioner med anledning av prop. 1998/99:123 Förarbevis för moped
            klass I och för terrängskoter
          </note>
          <note>
            1999/2000:T1 av Agneta Lundberg m.fl. (s)
          </note>
          <note>
            med anledning av prop. 1998/99:131 Ny svensk filmpolitik
          </note>
          <note>
            1999/2000:Kr1 av Elisabeth Fleetwood m.fl. (m)
          </note>
          <note>
            1999/2000:Kr2 av Gunilla Tjernberg m.fl. (kd)
          </note>
          <note>
            1999/2000:Kr3 av Lennart Kollmats och Kenth Skårvik (fp)
          </note>
          <note>
            1999/2000:Kr4 av Birgitta Sellén m.fl. (c)
          </note>
          <note>
            med anledning av prop. 1998/99:134 Vissa alkoholfrågor, m.m.
          </note>
          <note>
            1999/2000:So1 av Gunnar Axén (m)
          </note>
          <note>
            1999/2000:So2 av Reynoldh Furustrand och Nils-
          </note>
          <note>
            Göran Holmqvist (s)
          </note>
          <note>
            1999/2000:So3 av Elver Jonsson m.fl. (fp, v, kd, c, mp)
          </note>
          <note>
            1999/2000:So4 av Chris Heister m.fl. (m)
          </note>
          <note>
            1999/2000:So5 av Lars Elinderson (m)
          </note>
          <note>
            1999/2000:So6 av Elver Jonsson och Göran Magnusson (fp, s)
          </note>
          <note>
            1999/2000:So7 av Yvonne Oscarsson m.fl. (v, s, kd, c, fp, mp)
          </note>
          <note>
            1999/2000:So8 av Göran Magnusson m.fl. (s)
          </note>
          <note>
            1999/2000:So9 av Göran Magnusson m.fl. (s, v, kd, c, fp, mp)
          </note>
          <note>
            1999/2000:So10 av Chatrine Pålsson m.fl. (kd)
          </note>
          <note>
            1999/2000:So11 av Kerstin Heinemann m.fl. (fp)
          </note>
          <note>
            1999/2000:So12 av Kenneth Johansson m.fl. (c)
          </note>
          <note>
            1999/2000:So13 av Gudrun Schyman m.fl. (v)
          </note>
          <note>
            1999/2000:So14 av Thomas Julin m.fl. (mp)
          </note>
          <note>
            med anledning av skr. 1998/99:136 Genetisk integritet
          </note>
          <note>
            1999/2000:So15 av Kerstin Heinemann m.fl. (fp)
          </note>
          <note>
            1999/2000:So16 av Chris Heister m.fl. (m)
          </note>
          <note>
            1999/2000:So17 av Kenneth Johansson m.fl. (c)
          </note>
          <note>
            med anledning av förs. 1998/99:RR7 Riksdagens revisorers förslag
            angående anpassningen av totalförsvaret
          </note>
          <note>
            1999/2000:Fö1 av Åke Carnerö m.fl. (kd)
          </note>
          <note>
            med anledning av förs. 1998/99:RR8 Riksdagens revisorers förslag
            angående Skolverket och skolans utveckling
          </note>
          <note>
            1999/2000:Ub1 av Beatrice Ask m.fl. (m)
          </note>
          <note>
            1999/2000:Ub2 av Yvonne Andersson m.fl. (kd)
          </note>
          <note>
            med anledning av förs. 1998/99:RR9 Riksdagens revisorers förslag
            angående Utvecklingssamarbetet - styrning, genomförande, samordning
            och uppföljning av biståndet
          </note>
          <note>
            1999/2000:U1 av Murad Artin m.fl. (v)
          </note>
          <note>
            1999/2000:U2 av Jan Erik Ågren m.fl. (kd)
          </note>
          <note>
            1999/2000:U3 av Karl-Göran Biörsmark m.fl. (fp)
          </note>
          <note>
            7 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 17 september
          </note>
          <note>
            1999/2000:7 av Olle Lindström (m) till försvarsminister Björn
            von Sydow
          </note>
          <note>
            Pliktverkets organisationsförmåga
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 28 september.
          </note>
          <note>
            8 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 17 september
          </note>
          <note>
            1999/2000:6 av Inger René (m) till statsrådet Ingegerd Wärnersson
          </note>
          <note>
            Ekeskolan
          </note>
          <note>
            1999/2000:7 av Mikael Odenberg (m) till statsrådet
          </note>
          <note>
            Mona Sahlin
          </note>
          <note>
            Proposition om ändrade turordningsregler
          </note>
          <note>
            1999/2000:8 av Birgitta Ahlqvist (s) till näringsminister Björn
            Rosengren
          </note>
          <note>
            Skiftet till år 2000
          </note>
          <note>
            1999/2000:9 av Marietta de Pourbaix-Lundin (m) till jordbruksminister
            Margareta Winberg
          </note>
          <note>
            Missförhållanden i de djuretiska nämnderna
          </note>
          <note>
            1999/2000:10 av Ronny Olander (s) till statsrådet
          </note>
          <note>
            Lars-Erik Lövdén
          </note>
          <note>
            Internethandelns effekter på statens skatteintäkter
          </note>
          <note>
            den 20 september
          </note>
          <note>
            1999/2000:11 av Claes Stockhaus (v) till justitieminister Laila
            Freivalds
          </note>
          <note>
            Nya Polisdatalagen
          </note>
          <note>
            1999/2000:12 av Rolf Olsson (v) till socialminister
          </note>
          <note>
            Lars Engqvist
          </note>
          <note>
            Förtidspensionering på grund av psykiska besvär
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 28 september.
          </note>
          <note>
            9 § Kammaren åtskildes kl.12.57
          </note>
          <note>
            Förhandlingarna leddes av talmannen från sammanträdets början
            t.o.m. 1 § anf. 12 (delvis) och av andre vice talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
