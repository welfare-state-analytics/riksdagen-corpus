<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--123</head>
          <docDate when="2000-06-07 00:00:00">2000-06-07 00:00:00</docDate>
        </div>
      </front>
      <body>
        <div>
          <note>
            19.00 - 20.46
          </note>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------
          </note>
          <note>
            1 § Avsägelser
          </note>
          <note>
            Tredje vice talmannen meddelade att Dan Ericsson (kd) avsagt
            sig uppdragen som ledamot i miljöoch jordbruksutskottet, samt
            som suppleant i EU-
          </note>
          <note>
            nämnden och i valberedningen fr.o.m. den 8 juni.
          </note>
          <note>
            Kammaren biföll dessa avsägelser.
          </note>
          <note>
            Tredje vice talmannen meddelade att Dan Ericsson (kd) anhållit
            om att bli entledigad från uppdraget som ledamot av riksdagen
            fr.o.m. den 4 september.
          </note>
          <note>
            Kammaren biföll denna ansökan.
          </note>
          <note>
            2 § Meddelande om svar på skriftliga frågor under sommaruppehållet
          </note>
          <note>
            Tredje vice talmannen meddelade att ett meddelande om svar på
            skriftliga frågor under sommaruppehållet delats ut till kammarens
            ledamöter
          </note>
          <note>
            3 § Meddelande om bordläggningsplenum
          </note>
          <note>
            Tredje vice talmannen meddelade att ett meddelande om bordläggningsplenum
            tisdagen den 4 juli kl. 12.00 delats ut till kammarens ledamöter.
          </note>
          <note>
            4 § Anmälan om inkommen faktapromemoria om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen inkommit och delats ut till
            kammarens ledamöter:
          </note>
          <note>
            Förslag till Europaparlamentets och rådets direktiv om ändring
            för sjunde gången av rådets direktiv om tillnärmning av medlemsstaternas
            lagstiftning om kosmetiska produkter KOM (2000) 189
          </note>
          <note>
            5 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Konstitutionsutskottets betänkande 1999/2000:KU20
          </note>
          <note>
            Justitieutskottets betänkande 1999/2000:JuU22
          </note>
          <note>
            6 § Fortsatt giltighet av lagen (1995:1292) om tillfälliga bestämmelser
            i fråga om tillstånd att sända lokalradio
          </note>
          <note>
            Föredrogs konstitutionsutskottets betänkande 1999/2000:KU12
          </note>
          <note>
            Fortsatt giltighet av lagen (1995:1292) om tillfälliga bestämmelser
            i fråga om tillstånd att sända lokalradio.
          </note>
          <note type="speaker">
            Anf. 1 OLA KARLSSON (m):
          </note>
          <note>
            Fru talman! När Sverige behöver nya företag och nya arbetsplatser
            vill majoriteten i den här kammaren förlänga den lag som förbjuder
            nya företag och nya arbetsplatser i radiobranschen. När vi över
            alla partigränser med rätta förfasar oss över hur förtryckarregimer
            i andra länder stänger radiostationer som tillhör oppositionen,
            vill majoriteten i den här kammaren förlänga den lag som förbjuder
            nya röster och nya radiostationer här i Sverige.
          </note>
          <note>
            När förmyndarna talar här i kammaren tillåts inga fler röster
            i radio. Då tillåts inga fler radiostationer.
          </note>
          <note>
            Vi moderater slåss tillsammans med Folkpartiet liberalerna för
            fria radiostationer. Vi slåss för fristående radiostationer som
            är fria och obundna och som inte via skönhetstävlingar binds upp
            i fråga om vad som får sändas och vad som inte får sändas. Vi
            slåss för radiostationer som inte binds till ett beroende av den
            politiska makten.
          </note>
          <note>
            Vi arbetar och kämpar för en radio som är beroende av lyssnarna
            och oberoende av Marita Ulvskog.
          </note>
          <note>
            Majoriteten i den här kammaren verkar arbeta för motsatsen: en
            radio som är beroende av det politiska systemet och oberoende
            av lyssnarna.
          </note>
          <note>
            Det finns, fru talman, skäl att något påminna sig historien om
            de fria radiostationerna. Fram till 1993
          </note>
          <note>
            var det förbjudet med privata, reklamfinansierade radiostationer.
            Då införde den dåvarande borgerliga regeringen möjligheten att
            starta och driva privata, reklamfinansierade lokalradiostationer.
          </note>
          <note>
            Beslutet visade sig bli en succé. Drygt 80 stationer startade,
            och lyssnarna har ställt sig mycket positiva till dem. Över två
            miljoner människor lyssnar regelbundet till de här stationerna.
          </note>
          <note>
            Men direkt efter maktövertagandet 1994 kom krav om att stoppa
            den fria radion. Då lades det första förslaget om stopplag fram.
            Tack vare moderater och folkpartister kunde lagen då vilandeförklaras
            under ett år. Under det året som stopplagen vilade, startades
          </note>
          <note>
            26 nya radiostationer. Om jag har räknat rätt är 25 av dem fortfarande
            i drift. Det är 25 stationer som hade varit tysta i dag om majoriteten
            då hade fått sin vilja igenom. 25 röster färre hade hörts i det
            svenska radiolandskapet.
          </note>
          <note>
            De områden som då hade saknat alternativ radio är Blekinge, norra
            Bohuslän, trestadsområdet, Skövde, Mora-Sälen, Hudiksvall, Örnsköldsvik,
            Södertälje, Varberg, västra Småland och Gotland. De hade inte
            haft en fri radio i dag om majoriteten då hade fått sin vilja
            igenom.
          </note>
          <note>
            Frågan om stopplagen handlar egentligen om hur mycket politiken
            ska styra över medierna. Vill vi ha medier som står fria från
            politiken, som är oberoende av statsmakten, som är oberoende och
            därmed vågar granska också den politiska makten? Eller vill vi
            ha en radioform som binds upp genom skönhetstävlingar, genom administrativa
            granskningar, genom tillståndsprövningar vid förändring av ägande
            och programinnehåll - en radioform som därmed riskerar att bli
            anpasslig och inte vågar ifrågasätta makten?
          </note>
          <note>
            Vi moderater vill ha fri radio. Vi vill ha en radioform som är
            oberoende just av den politiska makten, som vågar ifrågasätta
            och som inte behöver anpassa sitt musik- eller programutbud efter
            de rådande politiska trenderna, utan efter vad lyssnarna faktiskt
            väljer att lyssna till. Man genomför ju lyssnarundersökningar
            och annat.
          </note>
          <note>
            Fru talman! Jag yrkar bifall till reservationen och konstaterar
            att stopplagen har gällt alltför länge. Den har hindrat många
            nya röster i etern. Jag hoppas att den tekniska utvecklingen nu
            snabbt går framåt, så att den här typen av stopplag bli obsolet
            när vi själva, genom bredbandsförbindelser och Internetuppkopplingar
            enkelt, billigt och smidigt kan ta in tusentals radiostationer
            från hela landet, hela Europa och stora delar av världen utan
            något politiskt förmynderi.
          </note>
          <note type="speaker">
            Anf. 2 LENNART KOLLMATS (fp):
          </note>
          <note>
            Fru talman! Jag har inte varit med så länge i det här gamet,
            men jag förstår att det här ärendet är ett slags favorit i repris.
            Det är en vana, eller kanske hellre ovana, för riksdagen att hela
            tiden förlänga den s.k. stopplagen. Allt görs i avsikt att förhindra
            att de radiofrekvenser som finns tillgängliga också blir tillgängliga
            för sändning. Samtidigt verkar det inte bekymra majoriteten att
            den gång på gång hindrar en ökning av yttrandefriheten.
          </note>
          <note>
            Det är som Ola Karlsson sade, att yttrandefriheten ändå ökar
            markant genom Internet och andra medier.
          </note>
          <note>
            Det är väl så. Där finns inte någon statlig insyn eller kontroll.
            Jag kan erkänna att det finns delar i Internet och liknande medier
            som gör en något bekymrad.
          </note>
          <note>
            Men det är än mer bekymmersamt att det i sex år har funnits en
            stopplag och att den uppenbarligen kommer att finnas i något år
            till. Det är en stopplag mot ytterligare möjligheter för oss radiolyssnare
            att få en ökad variation.
          </note>
          <note>
            Jag har läst och tagit del av några tidigare debatter, men jag
            ska inte upprepa alla argument utan bara nämna några nyckelfraser:
            förbud för nya radiostationer, inskränkningar i yttrandefriheten,
            mångfald, konkurrens, etableringsfrihet, Lagrådets tidigare avstyrkande
            av stopplagen, etc. Ola Karlsson har ju preciserat en del av detta.
          </note>
          <note>
            Det som kommer sedan, dvs. efter stopplagen, debatterade vi för
            några månader sedan. Jag gissar att det inte är någon större idé
            att ta upp den diskussionen igen. Den som vill få argument för
            och emot skönhetstävlingar, kontra aktioner osv. kan ta del av
            protokollet från den 11 april i år. Där och av sammanhanget i
            dag framgår med all önskvärd tydlighet skiljelinjerna mellan det
            socialistiska tänkandet och det liberala.
          </note>
          <note>
            Den liberala linjen sätter friheten, mångfalden, konkurrensen
            och konsumenten främst. Politikens uppgift är att skapa bästa
            möjliga förutsättningar för det. Mot detta står den socialistiska
            linjen, som sätter den politiska kontrollen främst och där enskilda
            aktörer får vara med i den utsträckning som de fullgör de roller
            som politikerna tilldelar dem.
          </note>
          <note>
            Jag yrkar bifall till reservationen.
          </note>
          <note type="speaker">
            Anf. 3 KENTH HÖGSTRÖM (s):
          </note>
          <note>
            Fru talman! Det här är alltså femte gången som jag är med och
            debatterar frågan om den kommersiella lokalradion i den här kammaren.
            Det är således inte bara en favorit i repris utan möjligen också
            en följetong. Den har pågått längre tid än vad jag kan överblicka.
          </note>
          <note>
            Den borgerliga oppositionen - eller rättare sagt
          </note>
          <note>
            Moderaterna och Folkpartiet - påstår att vi socialdemokrater
            och, som de säger, den socialistiska majoriteten vill begränsa
            yttrandefriheten och inskränka mångfalden i Sverige. Nu är det
            emellertid så att vi har att diskutera en proposition som möjliggör
            ökad mångfald. Men den har Ola Karlssons och Lennart
          </note>
          <note>
            Kollmats partivänner vilandeförklarat.
          </note>
          <note>
            Om propositionen hade antagits av kammaren den
          </note>
          <note>
            11 april hade vi nu kunnat lämna över 20 nya tillstånd till lokala
            företag som hade eftersträvat mångfald och varit lokalt förankrade
            i de regioner som stationerna skulle ha funnits i. Nu har ni vilandeförklarat
            detta.
          </note>
          <note>
            Det är alltså ni som har inskränkt yttrandefriheten.
          </note>
          <note>
            Det är ni som har inskränkt mångfalden. Det är ni som har begränsat
            möjligheterna för nya företag att starta - inte vi.
          </note>
          <note>
            Ingvar Svensson från Kristdemokraterna sade här i kammaren den
            11 april att detta är en politik som ligger på gränsen till sandlådenivå.
            Han riktade sig då till moderaterna. Den gången underströk jag
            att jag delade den åsikten.
          </note>
          <note>
            Jag menar att Ola Karlssons tes går att testa. Vore det så att
            de olika 23, 24 eller 25 stationerna som senast auktionerades
            ut var av den art som han påstår, dvs. att de hade bidragit till
            mångfalden, varit lokala till sin karaktär och skapat nya arbetsplatser
            - då hade säkert det argumentet kunnat föras fram med viss bravur.
          </note>
          <note>
            Tyvärr är det inte så. Merparten av dessa stationer är rikstäckande
            nätverksradiostationer, som inte har bidragit till några anställningar
            att tala om. Ingen enda av de senast utauktionerade är lokala
            till sin karaktär utan ingår i de riksnätverk som byggs upp av
            fyra stycken mer eller mindre monopolliknande företag. Det har
            inte bidragit till mångfalden i Sverige, snarare till enfalden.
          </note>
          <note>
            Detta bevisas av den rapport som kom häromveckan. Undersökningen
            som redovisas där är utförd av Kungl. Tekniska högskolan i Stockholm
            på uppdrag av Sveriges musikkompositörer. I rapporten konstaterar
            man att musikutbudet visserligen har ökat men att det är samma
            låtar som spelas om och om igen. Man exemplifierar detta på ett
            utomordentligt sätt. Jag ska läsa ur rapporten: Det totala antalet
            spelningar på Mix Megapol under 1999 var 153 031
          </note>
          <note>
            stycken. Men antalet låtar var bara 762, vilket innebär att varje
            låt i genomsnitt spelades 201 gånger.
          </note>
          <note>
            När Mix Megapol startade 1995 spelades lika många stycken som
            nu, men de spelades betydligt färre gånger, drygt 2 000 gånger.
          </note>
          <note>
            Samma tendens finns i alla rikstäckande nätverksradiostationer,
            och samma tendens finns även i Sveriges Radios P3 och P4. Man
            försöker göra musikutbudet smalare och mer lättsmält. Det här
            är en allvarlig tendens. Det handlar ju inte om att öka mångfalden,
            utan det handlar i hög grad om att fånga lyssnarna under mycket
            kort tid för att försöka få dem till sin station.
          </note>
          <note>
            Jag har inget emot att man här i kammaren diskuterar möjligheten
            att etablera en kommersiell riksradio, eller ett par stationer.
            Men vi ska ju diskutera kommersiell lokal radio. Och en sådan
            är ju till sin karaktär just lokal.
          </note>
          <note>
            Vi har väldigt få kommersiella lokalradiostationer
          </note>
          <note>
            - tyvärr. Vi skulle behöva betydligt fler, precis som man har
            i USA, i Frankrike, i Storbritannien - ja precis som man har i
            de allra flesta länder vi kan jämföra oss med. Man har lokala
            tillstånd som utges till lokala stationer. De är inte rikstäckande
            eller nätverksuppburna. Däremot kan man givetvis diskutera om
            Sveriges Radio ska få konkurrens på riksnätet.
          </note>
          <note>
            Men det är en helt annan fråga, som inte har aktualiserats i
            den här propositionen.
          </note>
          <note>
            Propositionen har lett till dels en vilandeförklaring, dels vårt
            krav om att förlänga stopplagen.
          </note>
          <note>
            Jag ska fråga Ola Karlsson om han kan verifiera sitt påstående
            från inledningsanförandet. Hur många av de 24 senast utauktionerade
            stationerna är uppburna av särskilda företag och har skapat en
            lokal sysselsättning på sina respektive orter?
          </note>
          <note>
            Jag vill också ställa en annan fråga till Ola Karlsson. Har Ola
            Karlsson tagit del av den vetenskapliga rapport som kom häromveckan?
          </note>
          <note>
            Jag yrkar alltså bifall till förslaget om en förlängning av stopplagen.
            Jag hoppas att vi under den tiden kan hitta nya, konstruktiva
            grepp tillsammans med andra partier som också vill öka mångfalden
            i Sverige.
          </note>
          <note type="speaker">
            Anf. 4 OLA KARLSSON (m) replik:
          </note>
          <note>
            Fru talman! Först till frågan om antalet företag och antalet
            arbetsplatser. Det är i formell mening 25
          </note>
          <note>
            företag som nu driver radiostationer som inte hade funnits om
            majoriteten hade fått sin vilja igenom redan från början.
          </note>
          <note>
            Jag har inte siffrorna med mig, men om jag minns rätt finns det
            mellan 18 och 20 arbetsplatser inom dessa 25 formella företag
            - med reservation för glömska. Det handlar om ett antal arbetsplatser,
            ett antal företag och ett antal röster i radion som har tillkommit
            - trots socialdemokraterna, inte tack vare dem.
          </note>
          <note>
            Den här debatten handlar väldigt mycket om vad mångfald är. Vem
            avgör vad som är mångfald? Man kan ju fråga lyssnarna på Gotland,
            i Blekinge eller norra Bohuslän om de tycker att mångfalden har
            ökat eller minskat genom de fria radiostationer som Kenth
          </note>
          <note>
            Högströms partikamrater ville stoppa.
          </note>
          <note>
            Tittar man på lyssnarundersökningarna, ser man att det är solklart
            - många av lyssnarna väljer de nya, fria radiostationerna. De
            kan välja själva, eftersom det kom nya stationer. Kenth Högström
            vill inte låta dem välja själva. Kenth Högström vill vara förmyndare
            åt dem. Det är inte vi i riksdagen som ska avgöra vad som är mångfald
            för de enskilda lyssnarna. Det klarar de själva.
          </note>
          <note type="speaker">
            Anf. 5 KENTH HÖGSTRÖM (s) replik:
          </note>
          <note>
            Fru talman! Mångfald i etern är något som varje lands regering
            eller riksdag bestämmer reglerna för -
          </note>
          <note>
            så även vi. Vi önskar en mångfald. Vi önskar många lokala radiostationer
            som ger ett mångfacetterat och pluralistiskt utbud till Sverige.
            Vi vill ha en stark och från staten oberoende riksradio, en public
            serviceradio, som garanterar att hela Sverige tar del av ett nyhetsutbud
            och ett musikutbud som vi anser vara kvalitativt.
          </note>
          <note>
            Men den lokala kommersiella radion som vi gärna ser etableras
            på många ställen har i dag inte en chans, därför att de radiostationer
            som är etablerade har etablerats med hjälp av penningen, med hjälp
            av höga auktionsinropspriser, genom nätverksbyggande. Och eftersom
            jag satt på Stockholms Auktionsverk den dagen som dessa stationer
            auktionerades ut, vilket
          </note>
          <note>
            Ola Karlsson redogjorde för, vet jag att merparten, nästan alla,
            ropades in av tre företag, i och för sig via bulvaner, juridiskt
            komplicerade bulvanförbindelser där man upplät en penningpåse
            till någon enskild person som dagen efter sålde sitt tillstånd
            till dessa riksnätsorganisationer. Det var alltså en ren underminering
            av den proposition som Birgit Friggebo lade fram i riksdagen i
            syfte att skapa mångfald. Vi fick i stället en monopolliknande
            riksnätverksradio. Det var inte meningen. Jag kan aldrig tänka
            mig att Birgit
          </note>
          <note>
            Friggebo hade det syftet när hon lade fram den propositionen
            i kammaren 1993. Men effekten är densamma.
          </note>
          <note type="speaker">
            Anf. 6 OLA KARLSSON (m) replik:
          </note>
          <note>
            Fru talman! Kenth Högström konstaterar att med mångfald så är
            det många stationer. För mig är mångfald också att stationerna
            själva får avgöra programinnehåll och ägande och själva forma
            sin radio, inte att vi från den politiska nivån styr utbudet och
            formerna för dem.
          </note>
          <note>
            Det är intressant att höra att när Kenth Högström talar om riksradion
            så talar han om stark och oberoende. Men när han talar om den
            radio som borde vara oberoende, den som inte finansieras med licensmedel
            som uttaxeras med tvång härifrån riksdagen, då tar han inte ordet
            oberoende i sin mun, utan då handlar det om en stark politisk
            styrning, om att det är politiken som ska avgöra innehåll, programformer
            och annat. Det är ju den radio som är reklamfinansierad, som är
            privatägd och som är fristående från politiken som borde vara
            just oberoende att forma sin egen verklighet.
          </note>
          <note>
            Tänk om vi skulle översätta Kenth Högströms resonemang till tidningsvärlden,
            att det är politiken som ska avgöra innehållet och formatet för
            de olika tidningarna. Jag tror inte att någon i den här kammaren
            skulle vilja ha ett sådant samhälle. Men på radio- och
          </note>
          <note>
            TV-sidan argumenterar majoriteten friskt för en stark politisk
            styrning av formatet.
          </note>
          <note type="speaker">
            Anf. 7 KENTH HÖGSTRÖM (s) replik:
          </note>
          <note>
            Fru talman! Nej, det är naturligtvis inte så som
          </note>
          <note>
            Ola Karlsson påstår, att vi från majoritetens sida skulle vilja
            ha en ökad politisering och styrning av radio, TV eller tidningar.
            Tryckfrihetsförordningen, yttrandefrihetsgrundlagen och alla de
            grundlagar som reglerar detta område är för oss heliga, och jag
            tror att de är det för de flesta i den här kammaren.
          </note>
          <note>
            Med andra ord måste politikerna i stället se till att de frekvenser
            som vi har till förfogande inom detta frekvensområde ställs till
            de företags förfogande som är lokala till sin karaktär och som
            vill spegla sin region och sitt lokala förhållande. Det är alltså
            rimliga krav som vilken politisk kammare som helst kan ställa
            på sitt frekvensutrymme. Sedan lägger sig inte politikerna i.
          </note>
          <note>
            Jag noterade av Ola Karlssons svar på min fråga att de 25 företag,
            alltså de juridiska personerna, som ropade in de 25 frekvenserna
            sedermera har gått ihop och blivit nätverk. Det finns inga företag,
            Ola Karlsson, utan vi har ökat riksnätverksbyggandet, vi har ökat
            monopoltendenserna, och vi har ökat enfalden i etern genom detta
            i stället för att öka mångfalden som jag tror att en stark majoritet
            i denna kammare vill.
          </note>
          <note>
            Min fundering, Ola Karlsson, är: Varför envisas ni med att obstruera
            en möjlighet att bevisa vår propositions möjligheter? Jo, ni är
            rädda för att en lokal, vital och pluralistisk radio ska innebära
            precis motsatsen till det som Ola Karlsson har förkärlek för,
            nämligen enfald i etern.
          </note>
          <note type="speaker">
            Anf. 8 KENNETH KVIST (v):
          </note>
          <note>
            Fru talman! Kenth Högström har enligt min mening på ett utomordentligt
            klokt och väl avvägt sätt försvarat majoritetens ståndpunkt. Jag
            vill emellertid foga till några ytterligare saker.
          </note>
          <note>
            När Ola Karlsson går på som värst lever han verkligen upp till
            den gamla, utslitna och kända historien om politikern i vars manus
            partikansliet har skrivit: Argumenten är svaga, höj rösten.
          </note>
          <note>
            Ola Karlsson säger att när Sverige behöver jobb kommer man med
            en stopplag, att man vill förbjuda nya röster genom en stopplag
            och att man vill hindra att det finns en radio oberoende av Ulvskog
            genom stopplagen.
          </note>
          <note>
            Det är ju Ola Karlssons eget agerande, tillsammans med Folkpartiet,
            som försätter oss i situationen att stopplagen bör förlängas,
            därför att om vi nu inte förlängde stopplagen så skulle ju de
            möjliga frekvensutrymmen som skulle säljas ut enligt de nya regler
            som föreslås i propositionen säljas ut enligt de gamla reglerna,
            eftersom Ola Karlsson et consortes har sett till att detta är
            vilande. Därigenom är det ju
          </note>
          <note>
            Ola Karlsson, som Kenth Högström mycket riktigt påpekar, och
            hans moderater med stöd av Folkpartiet som ju förlänger denna
            pina, så att säga, eller förhindrar att det blir fler lokalradiostationer.
          </note>
          <note>
            Fru talman! Ola Karlsson älskar att använda uttrycket att han
            är för fri radio. Men vad är det som säger att en folkrörelse
            som söker ett tillstånd men som kanske inte har mycket pengar
            men har ett bra idéinnehåll och verkligen vill öka mångfalden
            med t.ex. en kanal som kanske har en frireligiös karaktär eller
            som kanske vill rikta in sig på idrottsrörelsen eller något annat
            skulle vara mera ofri därför att den inte har lika mycket pengar
            som Stenbeck och andra och att Stenbeck skulle representera friheten?
            Det är en argumentation som säger att frihet är det som styrs
            enbart av pengar, medan det för vilka man för fram andra krav
            och andra idéer är ofritt. Det är en i sanning märklig argumentation.
          </note>
          <note>
            Fru talman! Vi har ju nu radiostationer som har fått sina tillstånd
            genom den rent kommersiella metoden. Då måste man ställa frågan:
            Om de nu är så väldigt fria, varför hör man inte talas om dessa
            stationer i samhällsdebatten? Varför har dessa stationer, som
            är så fria och mångfaldsfrämjande, inte granskat makthavare eller
            andra missförhållanden i samhället?
          </note>
          <note>
            Det är ju snarast det gamla Sveriges Radio som håller på med
            en sådan granskande verksamhet.
          </note>
          <note>
            Jo, det är därför att man hela tiden vill smeka medhårs, att
            man vill föra till torgs ett ensidigt musikutbud. Det är i huvudsak
            som Kenth Högström har visat med hänvisning till en vetenskaplig
            undersökning ett likriktat och strömlinjeformat musikutbud och
            sedan korta nyheter av lokal karaktär som ska ursäkta att man
            ändå kan kallas lokalradio. Men det förs inte mycket av någon
            granskande journalistik eller ges några kritiska analyser av någon
            som har tillfört samhällsdebatten särskilt mycket. Det vore bra
            om det vore så, men så är det inte därför att det är just de här,
            av en anledning drivna nätverksorganisationerna som så eftertryckligt
            dominerar hela marknaden. Det är alltså ganska mycket fraser och
            nonsensargument som vi får höra från moderat håll när vi granskar
            detta i sak.
          </note>
          <note>
            Det är därför tråkigt att konstatera att genom den här varianten
            av s.k. filibusterpolitik tvingas vi, för att den lagstiftning
            som riksdagens majoritet vill se förverkligad på området ska ha
            någon effekt, att förlänga stopplagen ytterligare en period.
          </note>
          <note>
            Fru talman! Med detta vill jag yrka bifall till hemställan i
            utskottets betänkande.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 19 §.)
          </note>
          <note>
            7 § Ändring i arvodeslagen
          </note>
          <note>
            Föredrogs konstitutionsutskottets betänkande 1999/2000:KU22
          </note>
          <note>
            Ändring i arvodeslagen (försl. 1999/2000:RFK2).
          </note>
          <note type="speaker">
            Anf. 9 ROLF GUNNARSSON (m):
          </note>
          <note>
            Fru talman! Som ensam liten motionär i den här frågan skulle
            man kanske få känslan av att vara totalt ensam - ensam om ståndpunkten
            att vissa arbetsuppgifter i riksdagen ska arvoderas extra, ensam
            om att tycka att politiker inte ska sätta sina egna arvoden.
          </note>
          <note>
            Det är ju detta som KU:s betänkande nr 22 handlar om.
          </note>
          <note>
            Det är alldeles riktigt att jag är ensam av 349 riksdagsledamöter
            om att tycka så här. Och det må så vara. Det är självklart inte
            så populärt bland kollegerna, det har jag förstått de senaste
            veckorna i korridordiskussionerna.
          </note>
          <note>
            Men det har inte fått mig att ändra åsikt. Jag känner mig inte
            ensam i den här frågan. Landet består ju inte enbart av 349 riksdagsledamöter.
          </note>
          <note>
            Jag försöker som politiker, oavsett vilken politisk nivå det
            handlar om, att hålla en linje i mina åsikter och mitt agerande.
            Här har jag min linje. Den driver jag i dag, och den driver jag
            i de politiska uppdrag jag har i hemlänet, Dalarna.
          </note>
          <note>
            Jag ansåg då jag skrev motionen, och jag anser fortfarande, att
            i uppdraget som riksdagsledamot som i dag arvoderas med 38 000
            kr i månaden ska vissa arbetsuppgifter ingå. I de uppgifter och
            uppdrag som diskuteras i detta betänkande finns sådana uppdrag.
          </note>
          <note>
            Jag anser nämligen att om man exempelvis sitter i den nya riksdagsstyrelsen
            kommer det arbetet att utföras på den tid som man bör vara här
            i huset.
          </note>
          <note>
            Jag vill göra alla uppmärksamma på och påminna om hur tongångarna
            gick då medierna för några år sedan gjorde en s.k. granskning
            av vad vi riksdagsledamöter gjorde, hur många gånger vi varit
            i talarstolen, hur många gånger vi interpellerat, motionerat och
            ställt frågor, som varje ledamot gjort.
          </note>
          <note>
            Jag har därmed inte sagt att dessa uppgifter är ett mått på hur
            hårt var och en arbetar. Men då den här undersökningen presenterades
            - jag tror att det var i
          </note>
          <note>
            Dagens Nyheter - kommenterade vissa ledamöter just med uppdrag
            i direktionen att man arbetade där och inte hann med övrig verksamhet.
            Hinner man nu med bättre för att man arvoderar de nya uppdragen?
          </note>
          <note>
            Knappast.
          </note>
          <note>
            Kommentaren att direktionsjobbet tog tid och tar tid var det
            ingen som ifrågasatte. Alltså kan man dra slutsatsen att det är
            rätt naturligt att en ledamot som kommer att hamna i den nya riksdagsstyrelsen
            inte hinner att vara lika aktiv på andra områden som ledamöter
            som inte är med.
          </note>
          <note>
            Den ledamot som inte är med kanske ägnar sin tid
          </note>
          <note>
            - och kanske ännu mer tid - åt andra också viktiga arbetsuppgifter
            som man har som riksdagsledamot.
          </note>
          <note>
            Det ena arbetet ger x kronor, kanske 5 700 kr i extra arvode
            per månad. Det andra arbetet ger inget arvode.
          </note>
          <note>
            Jag tycker att det här är fel, och därav min motion.
          </note>
          <note>
            Jag tycker också att höjningarna är en bra grund för folk som
            vill öka på politikerföraktet och prata om det.
          </note>
          <note>
            Jag menar att om jag är vald som riksdagsledamot har jag ett
            arvode där jag förutsätts och förväntas göra saker och ting. Jag
            förutsätts vara här ett visst antal timmar i veckan, självklart
            kopplat till uppdrag också på hemmaplan och på andra orter i landet.
          </note>
          <note>
            Det finns också en förlängning när det gäller det här betänkandet.
            Det är uppdrag som utförs under riksdagsveckorna och som finns,
            om uttrycket tillåts, utanför huset. Jag har själv haft ett sådant
            uppdrag.
          </note>
          <note>
            Det var välbetalt, och jag blev förvånad när jag fick uppdraget
            att det över huvud taget fanns ett stort arvode för uppgiften.
            Det är en fråga som inte kommer med i det här betänkandet, men
            som berör riksdagsområdet. Vi vet också att det finns en klar
            hierarki i utnämningen till många av de uppdrag som nu ska arvoderas.
          </note>
          <note>
            Fru talman! Jag tycker också att man får en aning fadd smak i
            den politiska munnen då vi politiker själva ska bestämma om våra
            egna arvoden. Jag beklagar att inte den s.k. Arvodesnämnden som
            sätter våra riksdagsarvoden också har fått den här frågan.
          </note>
          <note>
            Ett beslut där skulle ha känts betydligt mera rätt. Nu kan det
            i princip vara ledamöter som har varit med och utrett frågan och
            som föreslår arvoden si eller så som sedan kommer att uppbära
            nämnda arvoden. Det känns inte bra - inte för mig. Andra må tycka
            annat.
          </note>
          <note>
            Men det ändrar inte min inställning. Att vi politiker sätter
            våra egna löner och arvoden är något som i alla fall för mig tar
            emot kraftigt. Andra må som sagt ha lättare att göra det. Men
            det hjälper inte mig.
          </note>
          <note>
            Fru talman! Det kliar förstås i fingrarna att yrka bifall till
            min motion K29. Men eftersom jag representerar ett parti som inte
            begär rösträkningar i vad som ibland kallas onödiga röstningar
            avstår jag från att yrka något. Men min mening och min uppfattning
            är klar. Förutom vad jag har sagt i dag finns mina åsikter i min
            motion. Tack!
          </note>
          <note type="speaker">
            Anf. 10 PÄR AXEL SAHLBERG (s):
          </note>
          <note>
            Fru talman! Jag visste inte riktigt säkert var Rolf
          </note>
          <note>
            Gunnarsson skulle hamna, så jag begärde ordet för att tillstyrka
            betänkande KU22.
          </note>
          <note>
            Jag tycker att det av flera skäl finns anledning att diskutera
            vad det innebär att vara riksdagsledamot.
          </note>
          <note>
            Jag ser framför mig för oss som politiker - på både riksnivå
            och nationell nivå men även andra nivåer -
          </note>
          <note>
            att vårt uppdrag mer och mer kommer att handla om att bli ett
            slags demokratins, politikens och samhällets vägledare, guider.
            Vi behöver föra information vidare och finnas till hands för människor
            som undrar över ett alltmer komplext beslutsfattande i världen,
            Europa och Sverige. Därför tror jag att vi behövs, och det känns
            motiverat att för en tid få finnas i det här sammanhanget.
          </note>
          <note>
            Jag tycker också att jag ser att vår olikhet ger olika betoningar
            i jobbet. Därför tror jag att det är bra att vi är 349. Vi representerar
            en mångfald, apropå den tidigare debatten. Vi har också olika
            typer av kontakter. Jag tycker också att det jag ser gör mig imponerad
            av hur människor arbetar och hur olikheten därmed slår igenom.
          </note>
          <note>
            I det här betänkandet som KU nu levererar efter beredning i riksdagen
            i övrigt stramas systemen upp.
          </note>
          <note>
            Man får ett mer procentuellt förhållande till arvoden.
          </note>
          <note>
            Man behöver inte hamna i lägen där man gör stegvisa förändringar,
            utan det blir en allmän uppstramning av systemet.
          </note>
          <note>
            När det sedan gäller ersättningarna är det en del av oss som
            har uppdrag i huset, en del utanför huset, en del arvoderade och
            en del inte arvoderade. Jag välkomnar Rolf Gunnarssons kamp i
            den här frågan, och jag tycker att den är både hedervärd och riktig.
          </note>
          <note>
            Det innebär inte att jag är helt klar över att slutsatserna är
            de rätta. Jag tror att det blir väldigt svårt att skapa den här
            typen av rättvisa. Men de som på ett särskilt sätt har ett inflytande
            över hur sådana här nomineringar och fördelningen av uppdragen
            sker måste vara väldigt försiktiga, för att det inte ska uppstå
            en situation där olika klasser av riksdagsledamöter skapas. Jag
            tror samtidigt att det är rimligt att på det här sättet göra en
            procentuell värdering av de olika uppdragen.
          </note>
          <note>
            Rolf Gunnarsson är ensam som motionär, men det är angelägna frågor
            han tar upp. Jag tycker att den här debatten måste utvecklas på
            olika sätt framöver. Rättvisa är komplicerat, och i det här fallet
            handlar det ganska mycket om att vi måste värdera både oss själva
            och andra efter de olika kapaciteter som människor har. Om det
            finns administrativa talanger som kan utveckla arbetet i samband
            med riksdagsarbetet är det kanske helt rätt att de använder sin
            tid och tjänst där, medan andra har andra talanger. Vad det till
            slut innebär i lönekuvertet kan man alltid fundera över, men jag
            tycker att den linje som KU nu har ställt sig bakom är rimlig.
          </note>
          <note type="speaker">
            Anf. 11 ROLF GUNNARSSON (m):
          </note>
          <note>
            Fru talman! Jag tackar Pär Axel Sahlberg för ordet "kamp". Jag
            vet inte om det är någon riktig kamp, men det är i alla fall en
            åsikt som jag framför i den enskilda motionen.
          </note>
          <note>
            Jag kan instämma i att vi behövs; det behövs självfallet en riksdag.
            Det är ingen diskussion om det.
          </note>
          <note>
            Hur många vi sedan ska vara kan vi diskutera en annan gång -
            det finns olika åsikter. Jag hade själv en motion om en sänkning
            med 100 ledamöter, men det är en annan fråga.
          </note>
          <note>
            Jag tänkte ställa några frågor till Per Axel Sahlberg som jag
            funderar på. När ni har räknat på det här, vad har ni kommit fram
            till att kostnaden är för de nya arvodesbestämmelserna? Det skulle
            vara intressant att veta.
          </note>
          <note>
            Har Sahlberg som socialdemokrat funderat på det här med den fadda
            smaken i munnen, som i alla fall jag får när politiker själva
            ska sätta sina egna arvoden? Hade det inte, som jag sade i mitt
            anförande, varit mer rumsrent att frågan skjutits till Arvodesnämnden
            och att man där gjort en rimlig bedömning av vilka arvoden som
            ska utgå? Det skulle i alla fall ha känts lättare för mig att
            acceptera det.
          </note>
          <note>
            Sahlberg kan naturligtvis bara svara för Socialdemokraterna,
            men jag vill ändå fråga: Har ni flera uppdrag i byrålådorna som
            vi ska arvodera i nästa steg? Jag ska inte ställa frågan till
            utskottet, för Sahlberg kan naturligtvis bara svara för sitt parti
            när det gäller vad som finns i de olika byrålådorna.
          </note>
          <note>
            Det är tre funderingar som jag har.
          </note>
          <note type="speaker">
            Anf. 12 PÄR AXEL SAHLBERG (s):
          </note>
          <note>
            Fru talman! Jag blir svaret skyldig på frågan om kostnaden avseende
            kronor och ören. Däremot tror jag att det framgår ganska tydligt,
            när Rolf Gunnarsson läser betänkandet och även det som ligger
            till grund för det, att detta i hög grad är ett slags anpassning
            till de befintliga, redan beslutade arvodena.
          </note>
          <note>
            Sedan kan man diskutera, som Gunnarsson gör, om det är rätt och
            rimligt.
          </note>
          <note>
            När det gäller frågan om vem som ska besluta brukar Anders Björck
            säga att riksdagens ledamöter är oförmögna att besluta i de egna
            frågorna. Det är hans erfarenhet efter 30 år. Jag har inte så
            många år, men det ligger en del i det.
          </note>
          <note>
            Jag tycker att detta innebär att vi flyttar över ansvaret till
            Arvodesnämnden, efter de principer som nu baseras på procentandelar
            av riksdagsledamotsarvodet, och att riksdagen själv samlar sig
            till ett slags viktning och beräkning av de olika uppdragen. Det
            är inte så orimligt.
          </note>
          <note>
            Rolf Gunnarsson frågar också om vi har mer i byrålådorna. Jag
            vet inte - i min byrålåda finns det väldigt mycket papper. I den
            här frågan finns det nog några både verksamheter och delegationer
            och annat som inte riktigt är med i systemet, så jag skulle inte
            vilja stå här och säga att vi har satt punkt. Det finns mer, men
            inte i det avseendet att vi ska bredda ett slags privilegierad
            grupp av riksdagsledamöter som ska ha mer lön. Det handlar om
            att vi helt enkelt värderar det gemensamma arbete vi gör.
          </note>
          <note>
            Jag är ganska nöjd, och jag tycker att många fler skulle vara
            det och inse att det finns uppdrag som ibland betalas. För det
            mesta är det sådant som naturligt ligger med i uppdraget. Jag
            tycker att det är ganska väl vägt i det här förslaget.
          </note>
          <note type="speaker">
            Anf. 13 ROLF GUNNARSSON (m):
          </note>
          <note>
            Fru talman! Jag tycker att det är en etisk fråga, oavsett vad
            Anders Björck säger och hur många år han har i riksdagen. Det
            här är vad jag tycker efter mina år här. Jag tycker fortfarande
            att det är en etisk fråga, att vi inte ska sätta våra egna arvoden.
            Där kanske vi har samma åsikt.
          </note>
          <note>
            Frågan om kostnaden letade jag efter i går när jag hade fått
            en förfrågan av en tidning om vilken årskostnaden var för det
            här. Jag hade inte svaret då.
          </note>
          <note>
            Det var en lite ful fråga från mig till Sahlberg eftersom jag
            hade svaret själv. Jag ställde frågan bara för att jag undrade
            om ni i utskottet har funderat på kostnaden eller om ni har tagit
            det här in blanco. Jag kan då upplysa utskottet och Sahlberg om
            att årskostnaden är 1,4 miljoner.
          </note>
          <note type="speaker">
            Anf. 14 PÄR AXEL SAHLBERG (s):
          </note>
          <note>
            Fru talman! Den siffran säger väldigt lite i förhållande till
            det som är frågan. Den fråga som är mer relevant är naturligtvis
            om detta kostar si och så mycket mer, och då är det inte den summa
            som Gunnarsson nämner utan den totala kostnaden, som redan finns
            i systemet. Jag har då ställt mig bakom det.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 19 §.)
          </note>
          <note>
            8 § Mervärdesskatt vid överlåtelse och nyttjande av fastigheter,
            m.m.
          </note>
          <note>
            Föredrogs skatteutskottets betänkande 1999/2000:SkU21
          </note>
          <note>
            Mervärdesskatt vid överlåtelse och nyttjande av fastigheter,
            m.m. (prop. 1999/2000:82).
          </note>
          <note type="speaker">
            Anf. 15 PER ROSENGREN (v):
          </note>
          <note>
            Fru talman! I detta betänkande föreslås ändringar i regelsystemet
            för frivillig skattskyldighet vid uthyrning av verksamhetslokaler.
            I propositionen och även i betänkandet står det att ändringarna
            syftar till att minska administrativa och rättsliga problem.
          </note>
          <note>
            Frivillig skattskyldighet får medges endast om uthyrningen görs
            till hyresgäster som bedriver verksamhet som medför skattskyldighet
            eller återbetalningsrätt enligt mervärdesskattelagen. Det bibehålls
            i detta betänkande.
          </note>
          <note>
            Den metod som för närvarande finns för att korrigera den ingående
            skatten för kostnaden för ny-, tilloch ombyggnad av en fastighet
            föreslås ändras. För närvarande finns det två sätt att göra de
            här korrigeringarna. Ett gäller sådana fastigheter som omfattas
            av frivillig skattskyldighet, och ett gäller alla fastigheter,
            inklusive dem som omfattas av frivillig skattskyldighet. I det
            ena fallet är det återföringsregler som gäller, och i det andra
            fallet är det jämkningsregler.
          </note>
          <note>
            Nu föreslås i detta betänkande att återföringsreglerna ska tas
            bort och fullt ut ersättas av jämkningsregler.
          </note>
          <note>
            Om syftet med propositionen och betänkandet verkligen vore att
            minska de administrativa och rättsliga problemen borde det här
            förslaget ha fått en helt annan utformning. Som Lagrådet mycket
            riktigt skriver är mervärdesskattelagen redan i dag en mycket
            komplicerad lagstiftningsprodukt både materiellt och redaktionellt.
            Inte minst i formellt hänseende är lagen i starkt behov av översyn,
            anser Lagrådet. Man menar dessutom att behovet härav ökar för
            varje ändring som är så pass omfattande som den nu aktuella. De
            största problemen lär orsakas av de nya jämkningsreglerna, som
            kommer att skapa stora problem, inte bara för skattemyndigheterna
            utan även för fastighetsägarna.
          </note>
          <note>
            Vad borde man då ha gjort för att verkligen uppfylla syftet,
            dvs. att få klarare och enklare regler? Jo, man skulle ha infört
            en generell skattskyldighet för uthyrning av lokaler, dvs. inte
            fastigheter som upplåts för bostadsändamål. I övrigt skulle man
            alltså ha haft en generell skattskyldighet. Jag tror att det finns
            en total enighet om att detta vore det riktiga.
          </note>
          <note>
            Anledningen till att man inte genomför detta är att vissa ideella
            föreningar skulle drabbas av vissa kostnadshöjningar. Utredningen
            som handlade denna fråga hade tyvärr inte med dem som referensgrupp,
            och om de hade haft det tror jag att frågan kunde ha varit löst
            redan nu.
          </note>
          <note>
            Det går att lösa detta genom riktade bidrag till de ideella föreningarna.
            De skulle kompensera för den extrakostnad som en moms skulle ha
            inneburit. Det är inte så att det skulle ha inneburit 25 % i kostnadsökningar.
            Samtidigt ökar ju avdragsmöjligheten för ingående moms. Var den
            reella kostnadsökningen skulle hamna kan man säkert diskutera.
            Men det skulle kunna gå att lösa genom riktade bidrag.
          </note>
          <note>
            De andra verksamheter som också skulle drabbas, dvs. icke-momspliktig
            verksamhet som tandläkare och vissa läkarmottagningar, skulle
            också kunna gå att ordna till. Det finns redan i dag långt gångna
            planer på att införa tandläkeriverksamheten inom momssystemet.
            I ett sådant läge skulle inte heller det vara något problem.
          </note>
          <note>
            Vi var på skattemyndigheten i Luleå. Där kom det spontant upp
            en fråga om vad man såg för problem med dagens skattelagstiftning
            rent generellt och inte bara när det gällde mervärdesskatt. Då
            lyfte man fram en fråga. Det var de nuvarande återföringsreglerna
            vid frivillig uthyrning. De nuvarande reglerna sågs som så komplicerade
            och tog så mycket tid av den granskande personalen och revisorerna
            att det var ett problem.
          </note>
          <note>
            Det sades dessutom att man för att över huvud taget få det att
            löpa och fungera rent servicemässigt och på annat sätt struntade
            i vissa av reglerna. Det gjorde man dels som en service till företagen,
            dels för att man skulle kunna syssla med mer viktig verksamhet,
            som man uttryckte det. Man följer inte fullt ut gällande lagstiftning
            därför att den är för komplicerad. Då ska vi vara medvetna om
            att den svårighetsgrad som nuvarande regelsystem har inte är någonting
            mot den svårighetsgrad som vi nu inför med dessa jämkningsregler.
          </note>
          <note>
            Först och främst krävs det att man ska spara handlingar i 17
            år. I betänkandet säger man att det inte är så farligt. Man måste
            ändå spara på dem i samband med vissa reavinstberäkningar. Jag
            är inte så säker på det. Det är naturligtvis ett jättestort problem
            att det finns en obligatorisk skyldighet att spara på handlingar
            i 17 år.
          </note>
          <note>
            En ytterligare sak som är väldigt intressant är att konstatera
            att för ungefär en vecka sedan anordnades ett seminarium av en
            av de stora revisionsbyråerna, en av dem med dubbelnamnen som
            är så svåra att uttala. Där sade de inför alla åhörare att detta
            är en av de mest konsultvänliga lagstiftningarna på mycket länge.
          </note>
          <note>
            Vad ger ni för det på en skala från ett till tio, alla ni som
            talar om förenklingar av skatteregler? De borgerliga partierna
            har under många år skrikigt på förenklade skatteregler och förenklad
            skattelagstiftning. Var är ni nu? Nu ställer ni er bakom en lagstiftning
            som av konsulterna själva betecknas som den mest konsultvänliga
            lagstiftningen på mången tid.
          </note>
          <note>
            Vi anser naturligtvis att detta borde gå tillbaka och att man
            fick en generell skattskyldighet. Det hade på alla sätt uppfyllt
            de krav man har, dvs. det syfte som var med förenklingar. Nu hamnar
            man i en helt omöjlig situation. Jag yrkar bifall till reservationen.
          </note>
          <note>
            Jag vill också varna för att det inte är slut med detta när det
            gäller problemen för rörelselokaler. Det kommer att dyka upp ytterligare
            ett där vi kommer att behöva ändra lagstiftningen. Då kanske man
            kan ta detta samtidigt.
          </note>
          <note>
            I den nya ekonomin är det väldigt många som bedriver sin verksamhet
            i den egna fastigheten, i det egna hemmet. Det behövs kanske stora
            ombyggnader för att det ska fungera. Får de avdrag för den ingående
            momsen? Nej, det får de inte. Det får de inte ens om den delen
            i den egna fastigheten är avskiljd. Inte ens då har man rätt att
            dra av den ingående momsen.
          </note>
          <note>
            Det här visar att man inte har tänkt färdigt på hela området.
            Därför borde förslaget skickas till regeringen. Man borde lägga
            fram ett helt nytt förslag där man har en generell skattskyldighet
            och också tar hänsyn till övrig rörelse- och näringsverksamhet
            som bedrivs i egna lokaler.
          </note>
          <note>
            Det är någonting för moderaterna och Marietta de
          </note>
          <note>
            Pourbaix-Lundin att fundera på. De vill i alla lägen ha större
            avdrag för arbetsrum i bostaden. Här har ni inte tänkt färdigt.
          </note>
          <note>
            Jag yrkar bifall till reservationen.
          </note>
          <note>
            (forts. 10 §)
          </note>
          <note>
            Ajournering
          </note>
          <note>
            Kammaren beslutade kl. 9.55 på förslag av tredje vice talmannen
            att ajournera förhandlingarna till kl. 10.00 då miljöminister
            Kjell Larsson skulle lämna information från UNEP:s globala miljöministerforum
            i Malmö.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 10.01.
          </note>
          <note>
            9 § Information från regeringen från UNEP:s globala miljöministerforum
            i Malmö
          </note>
          <note>
            Anf. 16 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! UNEP:s miljöministermöte i Malmö handlade om allas
            vår gemensamma framtid. Vad tänker vi på när vi tänker på framtiden?
            Tänker vi två timmar framåt i tiden kanske vi tänker på vad vi
            ska äta till lunch. Tänker vi några dagar framåt i tiden kanske
            vi tänker på hur vädret kommer att bli. Tänker vi fram till nästa
            år kanske det handlar om hur opinionen för olika partier ska se
            ut eller hur det är på jobbet - om det finns kvar. Tänker vi fem
            år framåt kanske vi tänker på konjunkturutvecklingen, på hur ekonomin
            utvecklas och arbetslösheten förändras.
          </note>
          <note>
            Tänker vi 10-20 år fram i tiden tror jag att de allra flesta
            tänker på de stora globala utvecklings- och miljöproblemen. De
            är alltså väldigt viktiga i vårt medvetande, tror jag. Just det
            faktum att det är dem vi har på näthinnan när vi tänker långt
            in i framtiden visar att de har en väldig betydelse.
          </note>
          <note>
            Det var just om den framtiden som UNEP-mötet handlade. UNEP är,
            som ni vet, ett barn till den stora miljö- och utvecklingskonferensen
            i Stockholm 1972.
          </note>
          <note>
            Då skapades UNEP som den globala miljöorganisationen. För några
            år sedan hade UNEP stora besvärligheter och gick igenom något
            av en kris. Sverige har stött UNEP:s återhämtning tillsammans
            med ett antal andra länder. Vi har stött de nya reformer som UNEP
          </note>
          <note>
            har introducerat. Vi har stött den nya UNEP-chefen
          </note>
          <note>
            Klaus Töpfer, tidigare tysk miljöminister, i hans som vi tycker
            kraftfulla och visionära ledarskap.
          </note>
          <note>
            En del i det nya sätt som UNEP vill arbeta på för att markera
            de globala miljöfrågornas vikt och för att vara med och sätta
            dagordningen för diskussionen om globalisering, inte minst, har
            varit att starta återkommande miljöministermöten. Det gör man
            inte för att som tidigare diskutera byråkratiska aspekter av
          </note>
          <note>
            UNEP:s arbete, utan just för att diskutera de stora viktiga globala
            miljöproblemen.
          </note>
          <note>
            Det första av de mötena ägde rum i Malmö för två veckor sedan.
            Det är klart att det var en ära och en heder för Sverige att få
            värdskapet för det första mötet. Jag tror att det beror på att
            vi har ett gott renommé i världen när det gäller inte bara miljöfrågorna
            utan också utvecklingsfrågorna. När det gäller miljöfrågorna handlar
            det inte bara om vad vi gör i vårt eget land, utan det handlar
            i hög grad om vår starka medverkan och vår drivande roll i det
            internationella miljöarbetet.
          </note>
          <note>
            Vi hade hoppats att det skulle komma ett trettiotal miljöministrar.
            Jag tror att det var 102 miljöministrar som var med under mötets
            tre dagar eller delar av dem. Det var alltså en uppslutning och
            ett intresse som var betydligt större än vad vi hade hoppats på.
          </note>
          <note>
            Utöver det var det ytterligare ett fyrtiotal delegationer som
            leddes på ganska hög nivå. Det innebar också att diskussionerna
            under dessa dagar präglades av ett starkt politiskt intresse och
            av en stark vilja att åstadkomma förändringar i den globala miljösituationen.
          </note>
          <note>
            Bakgrunden är naturligtvis alarmerande. Om man ser på den globala
            utvecklingen kan man naturligtvis begränsa sig till att se på
            den ekonomiska utvecklingen - på den tillväxt som äger rum i många
            delar av världen och som naturligtvis är glädjande och på den
            stora ökningen av antalet personer i världen som lever på en något
            sånär hygglig levnadsnivå. Det är en kraftig ökning av medelklassen
            i många av de länder som har den högsta tillväxten.
          </note>
          <note>
            Men man behöver inte förskjuta fokus särskilt mycket för att
            se en annan bild av tillståndet i världen. Under de senaste 50
            åren har koldioxidutsläppen femdubblats. Vi har blivit av med
            en fjärdedel av matjorden på jordklotet. En tredjedel av skogstäcket
            är borta. 1,1 miljarder människor saknar tillgång till rent dricksvatten.
            Klyftorna mellan människor har ökat. Det finns en beräkning som
            visar att klyftan mellan de 20 % som har det sämst och de 20 %
            som har det bäst, dvs. bl.a. vi, har fördubblats under de senaste
            25 åren. Vi har 1 000 däggdjursarter som är akut hotade, och också
            1 000 fågelarter. Det skulle vara ganska lätt för mig att fortsätta
            att ge siffror och uppgifter som visar att vi står inför en väldig
            utmaning när det gäller miljöfrågan globalt. Den är naturligtvis
            väldigt starkt kopplad till fattigdomsfrågan, därför att miljö
            och fattigdom hör väldigt nära samman.
          </note>
          <note>
            Miljöministermötet i Malmö var uppdelat i ett antal olika diskussioner
            - en som rörde miljötillståndet i världen i dag och vilka åtgärder
            och strategier man bör sätta in och en som handlade om den globala
            affärsverksamhetens roll. Det var en som handlade om det civila
            samhället. Vi hade dessutom en diskussion om hur man bör lägga
            upp det stora toppmöte som ska äga rum tio år efter Riomötet,
            dvs. 30 år efter
          </note>
          <note>
            Stockholmsmötet.
          </note>
          <note>
            Dessa diskussioner samlades upp i en Malmödeklaration som alla
            ställde sig bakom. Jag hade äran att få leda arbetet med att utarbeta
            denna deklaration.
          </note>
          <note>
            Jag måste säga att jag är nöjd med resultatet att vi under tre
            dagars ganska intensivt förhandlande, då vi samtidigt var med
            i ministerdiskussionerna, fick fram ett tämligen konkret handlingsinriktat
            dokument. Jag tycker att det är väldigt glädjande att det var
            möjligt.
          </note>
          <note>
            Avsnittet om framtidens utmaningar för miljöpolitiken innehåller
            ett viktigt åtagande och en försäkran om att den ökade miljöförstöring
            som hotar planetens hållbarhet ska stoppas och vändas i en anda
            av internationellt kompanjonskap och solidaritet. Den oroväckande
            avvikelsen mellan åtaganden och handling måste avhjälpas. Stödet
            till utvecklingsländer bör ökas. Den centrala betydelsen av efterlevnad
            när det gäller miljön, upprätthållande av miljökrav, utkrävande
            av ansvar för brott mot miljön liksom främjande av försiktighetsprincipen
            och behovet av kapacitetsutbyggnad betonades också.
          </note>
          <note>
            Det här avsnittet berör även allvaret i de miljöhot som det internationella
            samhället står inför och som har presenterats i den analys som
            har tagits fram i The
          </note>
          <note>
            Global Environment Outlook 2000. Det är en skrift som UNEP har
            tagit fram och som jag verkligen kan rekommendera alla att ta
            till sig.
          </note>
          <note>
            Särskild uppmärksamhet bör ges åt de ohållbara konsumtionsmönster
            som finns bland rikare befolkningsgrupper i alla länder men särskilt
            i industriländerna. För att konfrontera de underliggande orsakerna
            till fattigdomen och de globala miljöproblemen behöver vi integrera
            miljömässiga beaktanden i huvudfåran av alla beslut som fattas.
            Trenderna i globaliseringen, med åtföljande risker och möjligheter
            när det gäller miljön, ställer som krav att internationella institutioner
            förstärks, antar nya angreppssätt och engagerar andra viktiga
            aktörer på helt nya sätt.
          </note>
          <note>
            Avsnittet om den privata sektorn och miljön uppmanar till ett
            än större åtagande för den privata sektorn att fortsätta att ta
            fram en ny kultur med miljömässigt ansvarstagande när det gäller
            användningen av en serie viktiga principer inom miljöpolitiken.
          </note>
          <note>
            Angreppssättet måste länkas till utvecklingen av renare och mer
            resurseffektiva teknologier i en livscykelekonomi och olika ansträngningar
            för att främja överföringen av miljöanpassad teknologi.
          </note>
          <note>
            Potentialen av den nya ekonomins bidrag till en hållbar utveckling
            bör drivas på.
          </note>
          <note>
            Avsnittet om det civila samhället och miljön betonar den ytterst
            viktiga roll som det civila samhället har i att aktualisera olika
            miljöfrågor. I det avseendet har inte minst olika miljöorganisationer
            gjort väldigt stor nytta. Det civila samhällets roll bör stärkas
            på alla nivåer genom fri tillgång till miljöinformation åt alla.
            Det finns ett starkt behov av ökad forskning kring uppkommande
            miljöproblem. Jag måste särskilt uppmärksamma hoten mot kulturell
            mångfald och traditionell kunskap, särskilt när det gäller den
            infödda befolkningen och lokala samhällen. Det finns även behov
            på alla nivåer av oberoende objektiva medier för en ökad medvetenhet
            och för utvecklandet av gemensamma miljömässiga värderingar i
            det globala samhället.
          </note>
          <note>
            Avsnittet om det möte som ska äga rum tio år efter Riomötet tar
            upp behovet av att en internationell konferens på verklig toppnivå
            sammankallas. Målet bör vara att injicera en ny anda av samarbete
            och angelägenhet när det gäller att verkligen ta itu med överenskomna
            åtgärder. I detta hänseende bör ratificeringen av samtliga internationella
            miljökonventioner och protokoll ivrigt fullföljas. Regeringar
            och
          </note>
          <note>
            UNEP spelar en avgörande roll när det gäller förberedelserna
            inför revideringen år 2002. Dessa förberedelser bör påskyndas.
            2002-konferensen bör ha som mål att angripa de stora utmaningarna
            när det gäller hållbar utveckling. Det gäller då särskilt de effekter
            som fattigdomsbördan ger åt en stor del av världens befolkning,
            i motsats till den överflödiga och slösaktiga konsumtion och den
            ineffektiva resursanvändning som vidmakthålls i den onda cirkeln
            av miljöförstöring och ökad fattigdom. Vidare bör konferensen
            ta ställning till kraven på en förstärkt institutionell struktur
            för internationell miljöstyrning.
          </note>
          <note>
            Jag tror att man kan säga att det genom alla diskussioner som
            vi hade och även i Malmödeklarationen fanns en väldigt stark känsla
            av att det nu är tid att handla. Det har gjorts många stolta deklarationer.
          </note>
          <note>
            Vi vet hur miljösituationen ser ut. Vi vet väldigt mycket om
            vad som behöver göras, och nu är det tid att verkligen göra detta.
            Hoten ökar hela tiden, och möjligheterna att göra någonting blir
            kanske sämre ju längre man dröjer.
          </note>
          <note>
            För min del och för svensk del var det viktigt att vi fick ett
            kraftfullt genomslag för en del frågor som vi tidigare har drivit
            i det internationella miljöarbetet och som nu verkligen har flyttats
            många steg framåt.
          </note>
          <note>
            Deklarationen handlar om att miljöfrågorna ska integreras i alla
            sektorer. Det är en fråga som vi nu försöker förverkliga i Sverige
            och som vi driver i EU. Vi har nu också etablerat den här principen
            i det globala miljöarbetet.
          </note>
          <note>
            Ansvaret för miljöskador, liability, har en central betydelse.
            Näringslivet ska ta hänsyn till försiktighetsprincipen och principen
            om att förorenaren betalar. Miljöinformation ska finnas tillgänglig
            för alla.
          </note>
          <note>
            Alla globala miljökonventioner och protokoll ska ratificeras.
            Det kommer att betyda väldigt mycket.
          </note>
          <note>
            Och Rio + 10-mötet ska inriktas på konkreta åtgärder och på att
            förstärka de globala institutionerna.
          </note>
          <note>
            Det har gått ganska kort tid sedan det här mötet, men det är
            klart att det här också måste innebära förstärkta ansträngningar
            för Sverige när det gäller att vi ska ta vårt ansvar, inte minst
            i det globala miljöarbetet, i Malmödeklarationens anda. Jag hoppas
            att jag kommer att kunna informera riksdagen vid senare tillfällen
            i samband med initiativ och förslag om vilka specifika åtgärder
            som vi behöver genomföra och driva.
          </note>
          <note>
            Anf. 17 HELENA HILLAR ROSEN-
          </note>
          <note type="speaker">
            QVIST (mp):
          </note>
          <note>
            Fru talman! Miljöministern! Det var väldigt intressant att få
            en sådan direktinformation om mötet.
          </note>
          <note>
            Den information som vi tidigare har kunnat ta del av har vi fått
            via TV. Det var ett par kvinnliga miljöministrar från länder som
            inte har kommit så långt i den s.k. utvecklingen som vi har gjort.
            Jag tyckte mig märka en viss kritik mot vår utveckling i den västliga
            delen av världen. De önskar sig inte den. De vill ha en annan
            utveckling.
          </note>
          <note>
            Jag skulle vilja höra efter med Kjell Larsson om de här miljöministrarna
            fick något utrymme bland dessa 102, om deras röster hördes någon
            annanstans än i TV och om det ledde till någonting konkret. Jag
            tyckte att det som de förde fram var väldigt intressant.
          </note>
          <note>
            Anf. 18 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Ja, de kom fram. Tyvärr är det ju en mindre andel
            kvinnliga miljöministrar i världen än andelen kvinnliga ministrar
            i den svenska regeringen.
          </note>
          <note>
            Det är kanske en del av problemet.
          </note>
          <note>
            Det var naturligtvis flera kvinnliga miljöministrar som deltog
            mycket aktivt i diskussionen, inte minst
          </note>
          <note>
            Irans vice president och miljöminister fru Ebtekar.
          </note>
          <note>
            Hon deltog mycket aktivt på ett mycket konstruktivt sätt.
          </note>
          <note>
            Det är klart att jag inte heller är nöjd med utvecklingen. Det
            är inte heller någon av de andra manliga miljöministrarna, på
            grund av det som jag angav i min information. Det går inte åt
            rätt håll. Det går åt fel håll. Problemen blir större. Någonting
            måste göras.
          </note>
          <note>
            Utan att ha sett det här TV-inslaget tror jag att jag i det här
            fallet är helt enig med de kvinnliga miljöministrar som Helena
            Hillar Rosenqvist refererade till.
          </note>
          <note type="speaker">
            Anf. 19 PER LAGER (mp):
          </note>
          <note>
            Fru talman! Situationen i världen blir bara sämre, som miljöministern
            nämnde. Vi har alltfler stolta och vackra deklarationer om hur
            vi ska ta itu med miljöproblemen, men vi kommer liksom inte riktigt
            i kapp. Jag funderar lite över hur miljöministern tänker och på
            vad det är för idéer som regeringen har just inför Riomötets uppföljningsmöte.
            Vad är det för specifika idéer som den svenska regeringen har
            för att man ska kunna lyckas i den här kappkörningen om jordens
            överlevnad?
          </note>
          <note>
            Anf. 20 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Vi har naturligtvis inte tänkt färdigt när det gäller
            vad vi ska göra inför den konferens som
          </note>
          <note>
            Per Lager talade om. Men låt mig säga att jag tror att miljöfrågorna,
            när det gäller utvecklingssamarbetet, måste komma att spela en
            större roll i framtiden, inte minst de globala miljöfrågorna.
          </note>
          <note>
            En mycket glädjande del av deklarationen är naturligtvis att
            alla ställer sig bakom att det är viktigt att ratificera miljökonventionerna.
            Det finns ju flera miljökonventioner som inte är ratificerade,
            trots att det har gått ganska lång tid sedan de färdigförhandlades.
            När de ratificeras kommer de också att behöva tillämpas i olika
            länder. Det kommer att ge en stark push framåt när det gäller
            miljöarbetet. Där måste vi naturligtvis se till att Sverige är
            med och ratificerar olika konventioner så fort som möjligt. Speciellt
            viktigt blir det att vi kan ratificera Kyotoprotokollet efter
            det möte som äger rum i Haag och som jag hoppas kommer att leda
            till att det här protokollet blir möjligt att ratificera.
          </note>
          <note>
            En idé av mer konkret slag som jag själv förde fram under diskussionerna
            är att vi måste hitta betydligt bättre vägar att överföra clean
            technology till de fattiga länderna, inte bara det vi kallar för
            ren miljöteknik, utan över huvud taget miljömässigt bra produktionsmetoder
            och utrustning av olika slag. I dag överförs en hel del sådan
            teknologi genom de direkta investeringar som privata företag gör
            i de här länderna. Men de investeringarna hamnar bara i ett fåtal
            länder, som har en stark utveckling. En stor mängd länder får
            aldrig tillgång till detta. Här måste vi hitta konkreta och bra
            sätt att använda biståndspengarna, kanske i samarbete med exportindustrin,
            kanske också i samarbete med UNEP, så att vi hittar bra vägar
            för att föra över ren teknologi.
          </note>
          <note>
            Det är naturligtvis otänkbart att alla fattiga länder ska gå
            igenom samma utvecklingsgång som vi har gjort. Det skulle inte
            jordens miljö klara av. De måste ha tillgång till bra, utvecklad
            teknologi för att klara sin utveckling.
          </note>
          <note type="speaker">
            Anf. 21 PER LAGER (mp):
          </note>
          <note>
            Fru talman! Eftersom klimatförändringarna är det stora hotet
            för jorden funderar jag över om man diskuterade just ekonomiska
            styrmedel för att på något sätt komma bort från de fossila bränslena.
            Finns det en acceptans bland länderna - jag tänker framför allt
            på dem i västvärlden, men även de övriga - för att ekonomiskt
            styra bort från t.ex. koldioxidutsläppen?
          </note>
          <note>
            Sedan har jag en sista fråga: Tog man över huvud taget upp ozonuttunningen?
            Det antar jag att man gjorde, men på vilket sätt?
          </note>
          <note>
            Anf. 22 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Ozonuttunningen var naturligtvis en viktig del av
            beskrivningen av de globala miljöhoten.
          </note>
          <note>
            Här finns det naturligtvis en press från den rika världen på
            den fattiga världen, eftersom vi så gott som har tagit bort ozonstörande
            ämnen från vår produktion. Men de finns fortfarande kvar. Det
            smugglas en hel del.
          </note>
          <note>
            Styrmedel fanns med i diskussionerna. Men det är klart att vi
            är mycket långt ifrån att kunna introducera globala ekonomiska
            styrmedel. Däremot upplevde jag vid det här tillfället, liksom
            i andra sammanhang när jag har diskuterat detta med mina kolleger
            från den utvecklade världen, att det finns ett ökat intresse för
            ekonomiska styrmedel. Här spelar ju vår vid det här laget ganska
            ordentliga erfarenhet av detta en viktig roll för det ökade intresset.
          </note>
          <note type="speaker">
            Anf. 23 BERNDT EKHOLM (s):
          </note>
          <note>
            Fru talman! Jag tycker att det låter väldigt bra när miljöministern
            säger att det fanns en något så när samfälld uppfattning om att
            det nu är dags att ta itu med problemen och komma till handling.
            Vi har pratat mycket nog, och vi känner problemen. Det är nog
            min känsla också: Så är det. Det har pratats färdigt nu. Nu gäller
            det att se till att det genomförs också. Att det var stora problem
            med uppföljningen kunde man exempelvis se på UNGAS fem år efter
          </note>
          <note>
            Riomötet.
          </note>
          <note>
            Det är ett område som jag har funderat en del över och där det
            går väldigt trögt. Det är handelsfrågorna och Världshandelsorganisationens
            villkor och spelregler. Man diskuterar ju arbetsvillkor där och
            ser problemen kopplade till ILO. Nu tänker jag på miljöfrågorna
            där problemen är ännu större och där jag tycker att inte heller
            den svenska regeringen har tryckt på tillräckligt hårt.
          </note>
          <note>
            Jag tror nämligen att om man ska handla går det inte att handla
            genom att hänvisa till att andra konventioner finns och att det
            ändå sägs där. Man måste helt enkelt lyfta in frågorna, precis
            som Kjell Larsson sade, i alla sektorerna. Man måste in i Världshandelsorganisationens
            avtal för handeln så att de grundläggande villkor som krävs, så
            långt man nu kan komma, står i paragraferna där. Jag inser att
            problemet är komplicerat, det är det. Men det är den enda vägen
            om man ska komma till skott. Där finns också en sanktionsregim
            som ger möjligheter när någon bryter mot avtal.
          </note>
          <note>
            Men jag undrar: Diskuterades handelsfrågorna och miljön över
            huvud taget, och diskuterade man också kopplingen till Världshandelsorganisationen?
          </note>
          <note>
            Anf. 24 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Handelsfrågorna diskuterades naturligtvis. De var
            kanske den svåraste punkten i de förhandlingar som jag ledde för
            att ta fram Malmödeklarationen. Det är klart att handeln är den
            ekonomiska globaliseringens främsta kännetecken. Så kanske man
            kan uttrycka det. Den har ett starkt globalt regelverk och mycket
            starka ekonomiska krafter ligger bakom.
          </note>
          <note>
            Det andra stora uttrycket för globalisering är miljön. Vi har
            talat väldigt mycket om att ekonomin håller på att globaliseras.
            Miljön har varit globaliserad väldigt länge. Men det finns än
            så länge starka konfliktytor mellan dessa.
          </note>
          <note>
            Jag har vid det här mötet och i andra sammanhang också drivit
            det som är den svenska regeringens ståndpunkt, att miljöavtal
            och handelsavtal ska vara, som det heter, ömsesidigt stödjande.
            Det innebär naturligtvis att miljöaspekter måste finnas med också
            i handelsavtalen.
          </note>
          <note>
            Vi gjorde kanske ett stort genombrott i den frågan i förhandlingarna
            i Montreal i vintras om ett nytt biosäkerhetsprotokoll, där vi
            just fick in formuleringar om handelns och miljöns uppgifter att
            vara ömsesidigt stödjande. Jag tror att man också efter sammanbrottet
            i Seattle har sett att det finns ett annat sätt att angripa de
            här problemen, som kanske representeras av just mötet i Montreal
            och det något öppnare sätt som det globala miljöarbetet försiggår
            på.
          </note>
          <note type="speaker">
            Anf. 25 BERNDT EKHOLM (s):
          </note>
          <note>
            Fru talman! Det låter bra det miljöministern säger.
          </note>
          <note>
            Då skulle jag vilja fråga så här: Är regeringen beredd att fortsätta
            att driva de här frågorna gentemot WTO-
          </note>
          <note>
            avtalet?
          </note>
          <note>
            Jag inser att det kommer att ta tid och att det är komplicerat,
            men är regeringen också beredd att lyfta fram denna fråga i Rio
            + 10, en uppföljning av Riomötet, som en viktig fråga att diskutera?
          </note>
          <note>
            Anf. 26 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Självfallet är vi beredda till detta. Det här är
            ju regeringens hållning och den driver vi i olika sammanhang.
          </note>
          <note>
            I sitt förra inlägg talade Berndt Ekholm om det möte som ägde
            rum fem år efter Rio. Det intressanta är att det allmänt nu används
            som ett exempel på hur nästa möte inte får gå till. Nästa möte
            måste just på grund av misslyckandet med Rio + 5 vara inriktat
            på handling och på åtgärder och inte så mycket på uppföljning
            och annat.
          </note>
          <note type="speaker">
            Anf. 27 ULF BJÖRKLUND (kd):
          </note>
          <note>
            Fru talman! Tack miljöministern för en intressant redovisning.
            Jag hade tänkt ställa en fråga om koldioxiden och klimatet, men
            jag fick besked genom Per
          </note>
          <note>
            Lager.
          </note>
          <note>
            Låt mig säga så här: Tid att samla, tid att handla.
          </note>
          <note>
            Kan det här bli aktuella frågor i samband med värdskapet för
            EU år 2001, så att det blir en tidpunkt då de här frågorna och
            erfarenheterna från Malmökonferensen och Malmödeklarationen kan
            bli aktuella? På vilket sätt kommer det att tas upp?
          </note>
          <note>
            Anf. 28 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Flera viktiga internationella miljöfrågor kommer
            att hanteras under vårt ordförandeskap.
          </note>
          <note>
            Inte minst kommer det säkert att finnas en hel del att göra på
            klimatområdet, eftersom vi har Haagmötet i november. Det innebär
            säkert krav på mycket aktivitet under vårt ordförandeskap för
            att driva processen mot en bred ratificering inom EU av Kyotoprotokollet
            och självfallet också för att vi själva ska kunna ratificera det
            protokollet.
          </note>
          <note>
            Dessutom kommer ju vårt ordförandeskap att präglas av en uppföljning
            av sektorsintegreringen inom EU, som kommer att bli en punkt vid
            toppmötet i Göteborg, liksom av framtagandet av ett program för
            hållbar utveckling, som också kommer att finnas med på agendan
            vid Göteborgstoppmötet. Det arbetet kommer att vara EU:s bidrag
            till Rio + 10-mötets arbete på att formulera en global strategi
            för hållbar utveckling.
          </note>
          <note>
            Det finns i högsta grad en koppling mellan vårt ordförandeskap
            och det fortsatta globala miljöarbetet.
          </note>
          <note type="speaker">
            Anf. 29 ULF BJÖRKLUND (kd):
          </note>
          <note>
            Fru talman! Kan Sverige hjälpa till med att EU-
          </note>
          <note>
            samarbetet kan bli en spjutspets i de viktiga frågor som berör
            hela världen? Finns ett sådant mål hos regeringen?
          </note>
          <note>
            Anf. 30 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det enkla svaret på den frågan är ja.
          </note>
          <note>
            Det något mer utvecklade svaret och det något mer skrytsamma
            svaret är att det är precis det vi gör och har gjort på miljöområdet
            sedan vi blev medlemmar i
          </note>
          <note>
            EU. Vi driver miljöfrågorna i EU, och vi försöker driva EU:s
            internationella ståndpunkter på ett bra och progressivt sätt.
          </note>
          <note type="speaker">
            Anf. 31 INGEGERD SAARINEN (mp):
          </note>
          <note>
            Fru talman! För att slutligen kunna stänga den sista Tjernobylreaktorn
            har G7-länderna utsatts för ekonomisk utpressning att hjälpa till
            med ett omfattande stöd bl.a. till att bygga upp två nya reaktorer
            i
          </note>
          <note>
            Ukraina. Ryssland planerar en omfattande utbyggnad av sin kärnkraft;
            den kommer att bli avsevärt större i framtiden. Jag funderar över
            om det finns några uttalade farhågor för sådana situationer, dvs.
            att länder som bygger ut sin kärnkraft pressar andra länder till
            olika saker för att kunna lägga ned dålig kärnkraft.
          </note>
          <note>
            Anf. 32 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det går att beskriva det som händer med Tjernobyl
            och Ukraina på olika sätt. Jag skulle inte själv använda ordet
            utpressning. Landet har ekonomiska problem. Landet har problem
            med att ersätta energin från Tjernobyl när den sista reaktorn
            läggs ned.
          </note>
          <note>
            Vi har ett intresse av att kärnkraftverket ska läggas ned. Det
            finns klara säkerhetsproblem. Vi har från svensk sida via EU medverkat
            till säkerhetsarbetet runt Tjernobyl. Det är klart att det är
            motiverat att genomföra någon form av hjälp till ett land som
            avvecklar en så pass dominerande energikälla som det är fråga
            om i det här fallet.
          </note>
          <note>
            Vi är också aktiva i säkerhetsarbetet i Ignalina. Vi ökar nu
            vårt bidrag till säkerhetsarbetet. Vi har både bilateralt samarbete
            och samarbete via EU. Jag ska nästa vecka i väg på en konferens
            i Litauen just för att markera det ökade stödet för det säkerhetsarbete
            som pågår där.
          </note>
          <note type="speaker">
            Anf. 33 INGEGERD SAARINEN (mp):
          </note>
          <note>
            Fru talman! Jag menar att Ukrainas utpressning består i att man
            till varje pris vill ersätta Tjernobyl med nya kärnreaktorer.
            Man går inte med på att ersätta Tjernobyl med annan bättre och
            säkrare energi.
          </note>
          <note>
            Den utpressningssituationen är obehaglig, och jag förmodar att
            miljöministern också tycker det.
          </note>
          <note>
            Anf. 34 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag ser naturligtvis hellre att kärnkraften ersätts
            med uthålliga energikällor. Vi tycker dessutom att det borde finnas
            stora möjligheter att göra så.
          </note>
          <note type="speaker">
            Anf. 35 YVONNE RUWAIDA (mp):
          </note>
          <note>
            Fru talman! Jag har två frågor. Den ena frågan rör miljö och
            handel. Den svenska linjen när det gäller relationen miljö och
            handel är att miljöavtal och handelsavtal ska vara ömsesidigt
            stödjande. Så är inte fallet i dag. Jag vet att den linje Sverige
            accepterade att EU skulle driva inte var att miljöavtal och handelsavtal
            skulle vara ömsesidigt stödjande.
          </note>
          <note>
            Det är positivt att alla miljökonventioner ska ratificeras, men
            vilken tyngd har egentligen miljökonventionerna när handelsavtal
            alltid går före? T.ex.
          </note>
          <note>
            WTO:s handelsavtal TRIPS 27.3b strider mot konventionen om biologisk
            mångfald. Hur avser regeringen driva frågan att miljökonventioner
            åtminstone ska likställas med handelsavtal? De borde, enligt mitt
            tycke, egentligen stå över handelsavtalen.
          </note>
          <note>
            Jag har en konkret fråga när det gäller hur Sverige driver miljöfrågor
            i EU-sammanhang. Jag vet att miljöministern stöder frågan om miniminivå
            på koldioxidskatt. Jag har ställt frågan till andra ministrar
            i den svenska regeringen, bl.a. handelsministern, finansministern
            och näringsministern, om på vilket sätt man i EU-sammanhang driver
            frågan om miniminivåer på koldioxidskatt. Då hänvisar ministrarna
            alltid till någon annan. På vilket sätt driver Sverige på EU-
          </note>
          <note>
            nivå frågan om miniminivåer på koldioxidskatt?
          </note>
          <note>
            Anf. 36 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag driver frågan i mina sammanhang. Jag har stött
            tanken i flera diskussioner i mitt ministerråd. Jag utgår från
            att andra ministrar gör det också. Annars får jag väl ha ett resonemang
            med dem.
          </note>
          <note>
            Handelsavtalen har varit och är fortfarande i allt väsentligt
            inte ömsesidigt stödjande gentemot miljökonventionen. Vi arbetar
            för att det ska bli så. Jag ser framstegen i Montreal som ett
            uttryck för att vi är på väg att förändra balansen mellan miljöavtal
            och handelsavtal. Vi ska inte glömma att de förhandlingarna rörde
            en central och viktig fråga med nära anknytning mellan handels-
            och miljöfrågor, nämligen frågan om hantering av levande modifierade
            organismer - något som handlas brett över världen.
          </note>
          <note>
            Vi hade en tuff förhandling med inte minst det som kallas för
            Miamigruppen, dvs. med USA, Kanada, Argentina och ytterligare
            några länder som producerar mycket spannmål. Vi lyckades få fram
            en formulering med innebörden att det här ska ses som ömsesidigt
            stödjande.
          </note>
          <note>
            Jag är kanske optimist, men jag tror att detta var att bryta
            isen för ett nytt förhållande mellan handelsavtal och miljökonventioner.
            Jag tänker naturligtvis envist och intensivt fortsätta att arbeta
            med detta.
          </note>
          <note type="speaker">
            Anf. 37 YVONNE RUWAIDA (mp):
          </note>
          <note>
            Fru talman! Att säga att miljöavtal och handelsavtal kan vara
            ömsesidigt stödjande är lite grann en lek med ord. Det är ofta
            ett faktum att handelsavtal strider mot miljöavtal. På vilket
            sätt vill man se till att de blir ömsesidigt stödjande? Tänker
            man t.ex. driva frågan att det ska finnas en sanktionsregim inom
            FN:s ram? Det är den linjen som vore allra vettigast att genomföra.
          </note>
          <note>
            När det gäller hur Sverige driver frågan om miniminivåer på koldioxidskatt
            inom EU skulle jag rekommendera miljöministern att läsa EU-
          </note>
          <note>
            nämndsprotokollen. Jag har ställt frågan till flera ministrar.
            De driver inte denna fråga i sina respektive råd. Det är en fråga
            som rör den inre marknaden, och det är en fråga som rör andra
            råd än bara miljöministerrådet. Jag rekommenderar verkligen miljöministern
            att ta upp frågan med sina kolleger.
          </note>
          <note>
            Anf. 38 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag tar emot alla rekommendationer jag får, och jag
            ska försöka leva upp till dem. Det här verkar vara en hyggligt
            bra rekommendation.
          </note>
          <note>
            Jag har aldrig påstått att förhållandet mellan miljö- och handelsavtal
            i dag är ömsesidigt stödjande, men det är en stark ambition att
            de ska bli det. De globala miljöfrågorna måste få en större roll
            i de internationella handelsavtalen. Jag och den svenska regeringen
            arbetar för det.
          </note>
          <note>
            Det finns ett starkt motstånd och kraftiga ekonomiska intressen
            som vill förhindra detta och behålla handeln så fri som möjligt
            från miljöeffekter. Det innebär att det här är ett arbete som
            är mödosamt och som förmodligen kommer att ta tid.
          </note>
          <note>
            Överläggningen var härmed avslutad.
          </note>
          <note>
            10 § (forts. från 8 §) Mervärdesskatt vid överlåtelse och nyttjande
            av fastigheter, m.m. (forts.
          </note>
          <note>
            SkU21)
          </note>
          <note type="speaker">
            Anf. 39 LENA SANDLIN-HEDMAN (s):
          </note>
          <note>
            Fru talman! Vi behandlar nu betänkandet Mervärdesskatt vid överlåtelse
            och nyttjande av fastigheter, m.m. I det här sammanhanget handlar
            "m.m." om yrkanden från allmänna motionstiden, t.ex. om sänkt
            mervärdesskatt för djurparker och slopad mervärdesskatt för cirkus,
            teater, balett samt operaföreställningar.
          </note>
          <note>
            Momsen på entréavgifter till djurparker är i dag den högsta allmänna
            momssatsen, 25 %. Den infördes i samband med den stora skattereformen
            1989/90 och alltsedan dess har det funnits motioner i riksdagen
            med krav på att djurparker i momshänseende ska jämställas med
            museer.
          </note>
          <note>
            Ett enigt utskott anser att mervärdesskatten på entréavgifter
            till djurparker ska sänkas från dagens generella nivå på 25 %
            till 6 %. Utskottet föreslår att riksdagen gör ett tillkännagivande
            till regeringen om att återkomma med förslag om att momssatsen
            på entréavgifter ska vara densamma som avseende museer, alltså
            6 %, inför årsskiftet 2000/01.
          </note>
          <note>
            Utskottet menar att det kan synas rimligt att mervärdesskatten
            när det gäller djurparksverksamhet inte ska vara högre än den
            som gäller för museerna. Man kan tycka att det är lite konstigt
            att det i dag är 6 %
          </note>
          <note>
            moms på entréavgiften för att titta på uppstoppade djur eller
            djurskelett på ett museum medan det är
          </note>
          <note>
            25 % moms för att se levande djur i en djurpark.
          </note>
          <note>
            Riksdagen har tidigare uttryckt att den reducerade momssats som
            rådande EG-direktiv tillåter ska förbehållas verksamhet som tydligt
            utgör en del av kulturområdet. Utskottet gör bedömningen att djurparkernas
            verksamhet uppfyller detta krav. Seriösa djurparker har ett högt
            kulturvärde. De har t.ex. stor betydelse för bevarandet av utrotningshotade
            djurarter.
          </note>
          <note>
            När det gäller kd:s yrkanden i motion Sk325 om att cirkus, teater,
            balett och operaföreställningar helt ska undantas från mervärdesskatt
            är utskottet inte berett att vidta en sådan förändring. En momssats
            på
          </note>
          <note>
            "nollnivå" skulle innebära betydande statsfinansiella kostnader
            och står dessutom inte i överensstämmelse med EU-reglerna. Genom
            dagens bestämmelser där de här områdena beskattas med en momsnivå
            på 6 %
          </note>
          <note>
            har vi redan i dag tagit till vara de möjligheter som
          </note>
          <note>
            EU-reglerna tillåter just genom att vi tillämpar en reducerad
            momssats.
          </note>
          <note>
            Fru talman! Så över till detta betänkandes huvudärende: mervärdesskatt
            vid överlåtelse och nyttjande av fastigheter.
          </note>
          <note>
            Uthyrning av fast egendom är undantaget från skatteplikt inom
            momssystemet. Detta kan naturligtvis vara till fördel för kunder
            som inte är skattskyldiga. Det kan t.ex. gälla en ideell förening.
            Men det kan uppstå negativa effekter i en kedja av näringsidkare
            genom att mervärdesskattekostnaden på tidigare inköp måste övervältras
            på nästa led utan att kunna lyftas av. För att undanröja de här
            kumulativa effekterna infördes 1979 en frivillig skattskyldighet
            vid uthyrning av rörelsefastigheter och rörelselokaler.
          </note>
          <note>
            Fru talman! Systemet är krångligt med många detaljföreskrifter
            och med basbreddningen i samband med skattereformen och genom
            EU-inträdet har systemet komplicerats ytterligare. Utifrån detta
            är det mycket angeläget att ändra reglerna så att de rättsliga
            och administrativa problemen minskar. En obligatorisk skattskyldighet
            skulle med all sannolikhet leda till praktiska och administrativa
            vinster och skulle dessutom stå i bättre överensstämmelse med
            mervärdesskattesystemet i övrigt. Trots detta ställer sig utskottsmajoriteten
            bakom regeringens förslag om att skattskyldigheten även fortsättningsvis
            ska bygga på frivillighet. Det beror främst på de uppenbara problem
            som kan uppstå med höjda hyresnivåer för hyresgäster som inte
            är skattskyldiga.
          </note>
          <note>
            Folkbildningsförbundet har beräknat att en 25-
          </note>
          <note>
            procentig höjning av de samlade hyreskostnaderna skulle innebära
            en ökning enbart av studieförbundsavdelningarnas samlade kostnader
            med 75-100
          </note>
          <note>
            miljoner kronor. Gjorda beräkning kan få illustrera ett problem
            som naturligtvis gäller för hela den ideella sektorn.
          </note>
          <note>
            Fru talman! Att, som Vänsterpartiet föreslår, kompensera de ideella
            föreningarna med riktade bidrag i ett system med obligatorisk
            skattskyldighet finner inte utskottsmajoriteten vara en bra och
            rättvis lösning. Det skulle bli omöjligt att på ett rättvist och
            korrekt sätt fördela de här kompensationsbidragen.
          </note>
          <note>
            De små ideella organisationerna skulle lätt kunna drabbas orättvist
            och ha svårt att hävda sina rättmätiga anspråk. Det skulle dessutom
            kunna bli väldigt dyrt för staten.
          </note>
          <note>
            Utskottsmajoriteten anser alltså, liksom regeringen, att skattskyldigheten
            vid överlåtelse och nyttjande av fastigheter även fortsättningsvis
            ska vara frivillig.
          </note>
          <note>
            Utskottsmajoriteten tillstyrker de regeländringar som regeringen
            föreslår och som syftar till att minska de administrativa och
            rättsliga problemen. T.ex. sker en viss utvidgning beträffande
            kretsen av skattesubjekt, och en möjlighet till skattskyldighet
            under uppbyggnadsskedet införs. Dessutom ska övergången till en
            ny ägare på fastighet som redan omfattas av frivillig skattskyldighet
            helt kunna ske utan särskild ansökan.
          </note>
          <note>
            Fru talman! Ett mycket komplicerat område inom regelsystemet
            är metoderna för att i efterhand korrigera avdrag för ingående
            skatt när avdraget i efterhand framstår som felaktigt - dvs. systemen
            för återföring och jämkning.
          </note>
          <note>
            Återföringsreglerna har funnits med ända sedan möjligheten till
            frivillig skattskyldighet infördes
          </note>
          <note>
            1979. Jämkningsreglerna tillkom i och med EU-
          </note>
          <note>
            inträdet.
          </note>
          <note>
            Utskottsmajoriteten delar regeringens uppfattning att bestämmelserna
            om återföring av skatt ska slopas.
          </note>
          <note>
            Samtliga regler som behövs för att i efterhand korrigera avdrag
            för ingående skatt inpassas i stället i jämkningssystemet.
          </note>
          <note>
            De här förändringarna föreslås till största delen utifrån att
            de tidigare jämkningsreglerna fått oönskade rättsliga och administrativa
            konsekvenser, oftast till nackdel för fastighetsägarna. Det har
            varit väldigt tungt för fastighetsägare och skattemyndigheter
            att hantera två system för korrigering av ingående skatt.
          </note>
          <note>
            Eftersom det efter EU-inträdet är nödvändigt att ha någon form
            av jämkningsregler är det naturligt att det är återföringssystemet
            som slopas.
          </note>
          <note>
            Utskottsmajoriteten tillstyrker också att jämkningsreglerna kompletteras
            med ett antal detaljbestämmelser bl.a. om vilka slags investeringsvaror
            och fastigheter som jämkningsskyldigheten ska omfatta, i vilka
            fall och hur jämkning ska ske samt korrigeringstidens längd. Denna
            föreslås vara tio år, vilket innebär att underlag i extremfallet
            måste bevaras i 17
          </note>
          <note>
            år. Att det blir så beror på en föreskrift i skattebetalningslagen
            om att underlag ska bevaras under sju år efter utgången av det
            kalenderår då korrigeringstiden löpte ut.
          </note>
          <note>
            Att fastighetsägaren under ett så stort antal år måste bevara
            fakturor på grund av de här reglerna kan verka aningen besvärligt.
            Men det är ganska troligt att fastighetsägaren ändå skulle ha
            bevarat dessa dokument eftersom det handlar om kostnader för utförd
            ny-, till- eller ombyggnad. Då behöver fastighetsägaren de här
            handlingarna för bevisning t.ex. vid reavinstbeskattning.
          </note>
          <note>
            Fru talman! Utskottet tillstyrker också att upplåtelse av terminalanläggning
            till trafikutövare görs skattepliktig. Skatteplikten kommer bl.a.
            att omfatta av SJ förvaltade terminalanläggningar för persontrafik
            med tåg och buss. Bakgrunden till detta är att de terminalanläggningar
            som SJ förvaltar alltmer kommer att upplåtas till andra trafikoperatörer.
            För att inte trafikoperatörerna och i slutändan konsumenterna
            ska belastas av investerings- och driftskostnader tillstyrker
            utskottet detta.
          </note>
          <note>
            I övrigt har utskottet vid granskning av lagförslagen vidtagit
            vissa justeringar och preciseringar.
          </note>
          <note>
            Med detta, fru talman, yrkar jag bifall till hemställan i betänkandet
            i dess helhet. Det innebär bifall till motionerna Sk750 och Sk669
            samt delvis till yrkande 20 i motion Sk325. Med detta betänkande
            är också motion Sk730 i allt väsentligt tillgodosedd.
          </note>
          <note type="speaker">
            Anf. 40 PER ROSENGREN (v) replik:
          </note>
          <note>
            Fru talman! Lena Sandlin-Hedman säger att systemet är krångligt.
            Ändå föreslås nu ännu krångligare regler. Lena Sandlin-Hedman
            säger också att generell skattskyldighet naturligtvis hade varit
            bäst, att det hade uppfyllt syftet med propositionen och betänkandet,
            men hävdar att det skulle drabba de ideella organisationerna.
          </note>
          <note>
            Vi har föreslagit en lösning på annat sätt. Då säger man att
            Folkbildningsinstitutets beräkningar får illustrera problemet.
            Men problemet är just att de inte gör det, för där räknas fram
            en 25-procentig ökning rakt av. Hänsyn tas inte till det värde
            som avdragsrätten avseende den ingående momsen skulle ha haft
            i sammanhanget. Dilemmat med propositionen och betänkandet är
            just att man inte har gått till botten med det här problemet.
            Det finns ingenting som illustrerar detta.
          </note>
          <note>
            Antingen man skulle gå bidragsvägen eller någon annan väg så
            skulle de små föreningarna eventuellt missgynnas, säger Lena Sandlin-Hedman.
            Men på deras hyresfakturor är ju momsen utskriven! Det är exakt
            angivet hur stor den är. Man skulle kunna ha en generell, procentuell
            andel av momsen som man t.ex.
          </note>
          <note>
            får räkna av eller får ett bidrag för.
          </note>
          <note>
            Återföringsreglerna är redan i dag väldigt komplicerade. När
            man nu går över till de nya jämkningsreglerna blir det ytterligare
            komplikationer i samband med det.
          </note>
          <note>
            Jag vill erinra om förra veckan, när man hade ett skatteseminarium
            där konsulterna själva sade: Detta är den mest konsultvänliga
            lagstiftning vi har sett på många år.
          </note>
          <note>
            Är det den typen av skattelagstiftning som vi ska jobba med i
            dessa förenklingstider?
          </note>
          <note>
            Lena Sandlin-Hedman säger att problemen beror på skattebetalningslagen.
            Nej, de beror inte på skattebetalningslagen - de beror på de jämkningsregler
            som man lägger fram förslag om här.
          </note>
          <note type="speaker">
            Anf. 41 LENA SANDLIN-HEDMAN (s) replik:
          </note>
          <note>
            Fru talman! Det är riktigt som Vänsterpartiet säger - att en
            obligatorisk skattskyldighet med all sannolikhet skulle innebära
            praktiska och administrativa vinster. Det skulle dessutom stå
            i bättre överensstämmelse med mervärdesskattesystemet i övrigt.
            Det håller jag med om.
          </note>
          <note>
            Men anledningen till att vi ändå väljer att fortsätta med den
            frivilliga skattskyldigheten är att vi värnar de ideella föreningarna.
            Vi ser uppenbara risker för att de ideella föreningarna skulle
            drabbas av väsentligt högre hyror - och det vill inte vi medverka
            till.
          </note>
          <note>
            När det gäller jämkningsreglerna så påstår Vänsterpartiet att
            de kommer att skapa stora problem, inte bara för skattemyndigheterna
            utan framför allt för fastighetsägarna. Men både skattemyndigheter
            och fastighetsägare välkomnar ju att förändringar genomförs! I
            våra kontakter har de sagt att de förenklingar som utskottsmajoriteten
            ställer sig bakom om att minimera ansökningsförfarandet och beslutsfattandet
            vid överlåtelse av fastighet kommer att underlätta mycket. Skattemyndigheterna
            tycker t.ex. att det nya förslaget är bättre och kommer att kunna
            få en bättre tillämpning. Som exempel kan jag nämna att skattemyndigheterna
            i Stockholm tidigare tyckte att detta var oerhört komplicerat.
            Men nu, när de har fått sätta sig i det nya förslaget, menar de
            att de hittar möjligheter till förenklingar i sina rutiner som
            de inte kunde hitta tidigare. Nu kommer det att krävas färre beslut,
            och de har att hantera ett enda jämkningssystem jämfört med två,
            som det var tidigare.
          </note>
          <note>
            Vänstern har ett förslag om att införa ett föreningsbidrag som
            kompensation. Jag menar att detta skulle bli oerhört komplicerat
            och kunna bli oerhört dyrt för staten. Komplicerade system har
            ju Rosengren argumenterat starkt emot här i dag, så jag vill fråga
            Per Rosengren: Hur har Vänsterpartiet tänkt sig att utforma bidragssystemet?
            Ska varje enskild förening kompenseras för den faktiska ökade
            hyreskostnaden, eller har man tänkt sig ett mer generellt system?
            Och hur menar Per Rosengren att vi i så fall i varje enskilt fall
            ska kunna kontrollera hur stor den egentliga hyran skulle ha varit,
            och med hur mycket som den har höjts på grund av momspåslaget?
          </note>
          <note type="speaker">
            Anf. 42 PER ROSENGREN (v) replik:
          </note>
          <note>
            Fru talman! Det är alldeles riktigt att grundhanteringen av detta
            blir enklare. Det är ingen som förnekar det. Men när det gäller
            de svåra reglerna, så blir de ännu svårare! Det kommer att ta
            väldigt mycket tid av t.ex. revisorer när de är ute och ska handha
            de nya reglerna. Ni värnar ju inte de ideella organisationerna.
          </note>
          <note>
            Vad ni värnar - det har vi faktiskt ett uttalande från förra
            veckans seminarium om - är konsultverksamhet på området!
          </note>
          <note>
            Detta skulle inte kosta staten några pengar. De pengar som man
            får i momssystemet återbetalar man i det läget. Det kommer alltså
            att bli plus minus noll i den statliga budgeten. Man får in momspengar,
            och de använder man till att återföra. Hur reglerna sedan ska
            utformas har vi skrivit här - det ska vi återkomma med.
          </note>
          <note>
            Det är inte så svårt att se hur stor momsdelen är av en hyra
            som en förening erlägger. Återbetalningen till föreningen kan
            ske på tremånadersbasis eller halvårsbasis, och vara en viss procentsats
            av detta. Det måste naturligtvis bli något generellt system, men
            ett sådant system skulle mycket väl kunna fungera. Det skulle
            också se till att de ideella organisationerna i det här fallet
            inte skulle drabbas ett dugg.
          </note>
          <note>
            Men det som ni gynnar med ett sådant här system är bara konsultverksamheten.
            Det har konsulterna själva vid ett seminarium förra veckan konstaterat.
            Så är det. De jublar!
          </note>
          <note type="speaker">
            Anf. 43 LENA SANDLIN-HEDMAN (s) replik:
          </note>
          <note>
            Fru talman! När det gäller vilka vi värnar förbehåller jag mig
            rätten att tycka och tolka själv. Jag vill inte att Per Rosengren
            ska tolka in om jag värnar ideella föreningar eller några konsulter.
            Vi socialdemokrater värnar de ideella föreningarna, och det är
            därför som vi lägger fram detta förslag.
          </note>
          <note>
            Jag tror att det Rosengrenska bidragssystemet skulle bli oerhört
            dyrt för staten. Som Per Rosengren sade i sitt anförande måste
            man nämligen komma ihåg att ett system med obligatorisk skattskyldighet
            inte med automatik gör att staten får in mer pengar till statskassan.
          </note>
          <note>
            Redan i dag betalar man en del moms i hyran. Vid en obligatorisk
            skattskyldighet är risken ganska stor att uthyraren direkt lägger
            25 % på hyran utan att ta hänsyn till att det redan i dag finns
            moms i hyran. Om man då t.ex. skulle kompensera de ideella föreningarna
            med 25 % rakt av via ett bidrag så kommer det att bli en ökad
            utgift för staten. Man kan undra var Per
          </note>
          <note>
            Rosengren vill ta de pengarna. Vad är det som man vill offra
            för att kunna finansiera detta?
          </note>
          <note type="speaker">
            Anf. 44 CATHARINA HAGEN (m):
          </note>
          <note>
            Fru talman! I detta betänkande behandlas också, som vi har hört,
            moms på djurparker. Moderaterna har under flera år stött förslag
            från bl.a. moderata motionärer som har gått ut på att entréavgifterna
            till djurparker ska momsbeläggas med 6 % i stället för
          </note>
          <note>
            25 %, som i dag. Det är därför med stor tillfredsställelse som
            vi nu ser att detta förslag har en majoritet bakom sig.
          </note>
          <note>
            När det gäller djurparker ska den folkbildande funktionen vad
            avser kännedom och kunskaper om djur inte underskattas. Vissa
            djurparker bedriver dessutom zoologisk och veterinärmedicinsk
            forskning. Mot bakgrund av detta är det uppenbart att djurparkerna
            har en funktion som kan jämställas med andra kulturverksamheter
            som har lägre moms, eller ingen moms alls. Enligt EU:s sjätte
            momsdirektiv får medlemsstaterna tillämpa reducerade skattesatser
            på kulturområdet - och däri inbegrips djurparker. Det är därför
            naturligt att de ges denna möjlighet även i
          </note>
          <note>
            Sverige.
          </note>
          <note>
            Det finns redan i dag i Sverige en lägre momssats på sådant kulturutbud
            som t.ex. teater och cirkus.
          </note>
          <note>
            Därför är det nu hög tid att även djurparker får tilllämpa denna
            lägsta momssats.
          </note>
          <note>
            Vi yrkar därför bifall till utskottets hemställan i betänkandet.
          </note>
          <note type="speaker">
            Anf. 45 PER ROSENGREN (v):
          </note>
          <note>
            Fru talman! Jag känner att det är nödvändigt att reda ut begreppen
            om hur en hyra sätts. Om en generell momsskyldighet införs så
            läggs den inte automatiskt på med 25 %. En hyra framförhandlas
            utifrån den kostnadsbild som fastighetsföretaget har. Om man får
            avdrag för ingående moms är ju kostnadsbasen lägre. Lägger man
            sedan momsen på det så får inte det fullt genomslag med 25 %.
          </note>
          <note>
            Jag tycker att man i en skattedebatt måste utgå från verkligheten
            som den ser ut, och inte sprida direkt felaktig information om
            hur detta slår. Utredningen gjorde fullkomligt klart på den här
            punkten att någon 25-procentig höjning skulle det absolut inte
            bli fråga om.
          </note>
          <note>
            Jag beklagar att utredningen inte hade med de ideella organisationerna
            redan i inledningsskedet, så att man hade kunnat reda ut de här
            problemen. Då hade vi i dag kunnat ställas inför ett helt annat
            betänkande, där vi faktiskt hade kunnat ha en generell mervärdesskattskyldighet.
            Men detta sjabblades bort av utredningen, och det har inte blivit
            bättre behandlat av regeringen sedan när den lade fram den proposition
            som slutligen har blivit ett betänkande.
          </note>
          <note>
            Jag tror att det är viktigt att vi här för fram riktig information,
            och inte för att försöka klara av den egna debatten går ut och
            ger direkt felaktig information.
          </note>
          <note type="speaker">
            Anf. 46 LENA SANDLIN-HEDMAN (s):
          </note>
          <note>
            Fru talman! Det är naturligtvis viktigt att vi för en riktig
            och saklig debatt här i kammaren. Om detta kan jag hålla med Per
            Rosengren.
          </note>
          <note>
            Det som jag försökte anföra var att det är svårt att bedöma hur
            stor del av den ökade hyreskostnaden som en ideell förening kan
            få.
          </note>
          <note>
            Det är svårt att bedöma hur stor del av hyreskostnaden som momspåslaget
            utgör. Enligt min uppfattning måste man bygga upp en ganska stor
            administration för att i varje enskilt fall kunna se hur stor
            del av hyreshöjningen som består av momspåslaget. Det var detta
            som jag försökte att ge en bild av.
          </note>
          <note>
            I övrigt hänvisar jag till mitt tidigare anförande.
          </note>
          <note type="speaker">
            Anf. 47 PER ROSENGREN (v):
          </note>
          <note>
            Fru talman! Det är ju precis det som jag har sagt, att man ganska
            enkelt skulle kunna komma fram till den procentuella andelen.
            Det handlar om t.ex. 60 %.
          </note>
          <note>
            I det sammanhanget vill jag också påpeka att jag har svårt att
            se hur påståendet att detta skulle kosta staten en massa pengar
            kan stämma. Genomför man den generella momsredovisningen skulle
            det inte innebära att staten tappar några pengar.
          </note>
          <note>
            Jag tycker att debatten här har visat att man redan nu borde
            införa en generell mervärdesskattskyldighet.
          </note>
          <note>
            Jag tror att vi kommer att ha en sådan inom fem år.
          </note>
          <note>
            Det kommer vi att få ta ställning till här i kammaren.
          </note>
          <note>
            Då får jag återkomma och peka på den reservation som vi i dag
            har avgett.
          </note>
          <note type="speaker">
            Anf. 48 LENA SANDLIN-HEDMAN (s):
          </note>
          <note>
            Fru talman! Per Rosengren kan sia om framtiden som han vill.
            Men faktum kvarstår ju, att Vänsterpartiet är det enda parti i
            denna kammare som i dag argumenterar för en obligatorisk skattskyldighet.
            Samtliga övriga partier har tagit ställning för att en frivillig
            skattskyldighet är det som ska råda även fortsättningsvis.
          </note>
          <note>
            Vi får väl ta debatten igen om fem år så får vi se om Per Rosengren
            siade rätt in i framtiden eller inte.
          </note>
          <note type="speaker">
            Anf. 49 PER ROSENGREN (v):
          </note>
          <note>
            Fru talman! Lena Sandlin-Hedman säger att vi är det enda partiet
            som framför denna åsikt, men den kan visa sig vara riktig. Lena
            Sandlin-Hedman har ju själv sagt att det bästa vore att nu genomföra
            en generell skattskyldighet, men att man backar därför att man
            inte vet hur stor andel av momsen som drabbar de ideella organisationerna.
            Det är det enda argument som man har framfört här i dag, och det
            är ett oerhört svagt argument för att inte genomföra denna förändring.
          </note>
          <note>
            Dessa jämkningsregler kommer att utvärderas.
          </note>
          <note>
            Återföringsreglerna är egentligen enklare, men skattemyndigheterna
            struntar i dem emellanåt därför att det är alldeles för komplicerat
            att tillämpa dem. Det skapar för många kontroverser med fastighetsägare,
            och man lägger ned alldeles för mycket tid. Med de nya jämkningsreglerna
            kommer det att bli många gånger värre.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 19 §.)
          </note>
          <note>
            11 § Vissa punktskattefrågor
          </note>
          <note>
            Föredrogs skatteutskottets betänkande 1999/2000:SkU22
          </note>
          <note>
            Vissa punktskattefrågor (prop. 1999/2000:105).
          </note>
          <note>
            Anf. 50 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! När man ska lyckas inom schlagerbranschen är det
            inte ovanligt att man använder några gamla strofer av tidigare
            succélåtar - allt för att folk ska känna igen sig. Skatteutskottets
            betänkande
          </note>
          <note>
            1999/2000:22 med den säljande titeln Vissa punktskattefrågor
            innehåller ett antal gamla välkända strofer. Alla väcker dessutom
            känslor och engagemang.
          </note>
          <note>
            Vad sägs om alkohol, kärnkraft och jordbrukets energibeskattning?
          </note>
          <note>
            Detta nykomponerade betänkande, byggt på dessa gamla välkända
            frågor, skulle kunna ha blivit en riktig succé, en riktig vinnare
            om bara utskottets majoritet lagt in de rätta stroferna och vågat
            spela ut för fullt och framför allt inte spelat och sjungit falskt.
          </note>
          <note>
            I stället blir det en halvkvävd visa som aldrig kommer att nå
            några förstaplatser. Skälen till detta kommer här.
          </note>
          <note>
            Att det skulle bli ett problem för exportbutiker på våra flygplatser
            när de inte fick ha obeskattade och beskattade varor i samma butik
            var givet och förutspått av många. Det är lätt att säga: Vad var
            det vi sa!
          </note>
          <note>
            Men jag ska inte göra det. Verkligheten har emellertid kommit
            i kapp den socialdemokratiska regeringen.
          </note>
          <note>
            Ett steg tas nu för att ge de svenska exportbutikerna bättre
            konkurrensmöjligheter och mindre krångel.
          </note>
          <note>
            Men utskottsmajoriteten vågar inte ta steget fullt ut. Nej, beskattad
            alkohol ska fortfarande inte få säljas i exportbutik. Systembolagets
            monopolställning omöjliggör detta. Vi moderater vill att det som
            ett första steg ska göras möjligt för exportbutiker att sälja
            beskattad alkohol. Naturligtvis behövs det då ändringar i detaljhandelsmonopolet.
          </note>
          <note>
            När det gäller alkoholpolitiken har vi svenskar fråntagits allt
            ansvar och försetts med statliga livremmar och hängslen, även
            om dessa snart måste bytas ut mot egna livremmar och hängslen,
            dvs. eget ansvar - detta när vi successivt inför EU:s införselregler
            som gäller för privatpersoner.
          </note>
          <note>
            Men fortfarande agerar utskottsmajoriteten världssamvete i förhållande
            till resenärer till tredje land. De ska minsann inte få ta eget
            ansvar och hålla reda på hur mycket de får föra med sig till respektive
            hemland. De begränsningar som föreslås är desamma som i dag gäller
            för svenskar inom EU. Såvitt jag har förstått kommer det inte
            att vara möjligt att ha olika införselregler vid yttre och inre
            gräns inom EU, så också här lär väl verkligheten komma i kapp
            den socialdemokratiska regeringen.
          </note>
          <note>
            När det gäller alkoholpolitiken vågar utskottsmajoriteten alltså
            inte sjunga ut. En liten detalj - men ack så viktig - är att vi
            moderater, till skillnad från utskottsmajoriteten, vill att också
            stöld ska omfattas av skattefrihet för alkohol och tobaksvaror
            som provianteras utan skatt. Utskottsmajoriteten tycker att skattefriheten
            endast ska gälla för olyckshändelse och vid force majeure.
          </note>
          <note>
            Fru talman! Det är uppenbart att det finns en strategi från ett
            antal partier att långsamt och plågsamt strypa kärnkraftsindustrin
            genom olika politiska beslut. Utskottsmajoritetens förslag innebär
            att ytterligare en snara läggs kring halsen på kärnkraftsindustrin.
          </note>
          <note>
            Förslaget innebär att produktionsskatten på kärnkraft som i dag
            beräknas per kilowattimme förändras från att vara en rörlig skatt
            till att bli en fast skatt. Denna skatt kommer att tas ut månadsvis
            med 5 514 kr per megawatt av kärnkraftsreaktorns högsta tillåtna
            termiska effekt.
          </note>
          <note>
            Vi moderater vill över huvud taget inte ha någon produktionsskatt
            på kärnkraftsel. Särskilt styrande produktionsskatter bör endast
            tas ut när produktionen ger upphov till negativa externa miljöeffekter.
            Den rent fiskala skatten på kärnkraftsel bör inte utformas som
            en produktionsskatt.
          </note>
          <note>
            En fast skatt på kärnkraftsanläggningar är en ren straffskatt,
            eftersom den ska betalas oavsett om el produceras eller ej. En
            fast skatt, som utskottsmajoriteten föreslår, ger en klar signal
            om att man ska minska på service, reparations- och underhållsarbetet.
          </note>
          <note>
            Vi yrkar avslag på den föreslagna fasta skatten på kärnkraft.
            Dessutom vill vi att regeringen ska återkomma till riksdagen med
            ett förslag om sänkning av den särskilda produktionsskatten på
            kärnkraft med
          </note>
          <note>
            0,5 öre. Här tycks utskottsmajoriteten följa fel dirigent - dvs.
            den gröna - som bestämt sig för att sabotera det tänkta mästerstycket.
          </note>
          <note>
            Fru talman! Ska vi ha jordbruk och jordbrukare i
          </note>
          <note>
            Sverige får vi se till att ta bort de konkurrensnackdelar som
            det svenska jordbruket har i form av höga punktskatter på energi,
            el, diesel och handelsgödsel.
          </note>
          <note>
            Visst innebär dagens betänkande en hel del förbättringar, men
            det klingar falskt eftersom den nedsättning av jordbrukets energibeskattning
            som utskottsmajoriteten föreslår utesluter en majoritet av jordbruken
            från dessa skattenedsättningar på grund av diverse beloppsbegränsningar.
          </note>
          <note>
            Den energiskattelättnad som föreslås ska medges efter ansökan
            genom kvartalsvis återbetalning av skattebeloppet som uppgår till
            minst 1 000 kr. Denna beloppsbegränsning gör att ca 3 000 jordbruksföretag
            kommer att omfattas och att ca 10 000 jordbruksföretag hamnar
            utanför. Ni hörde rätt! Alltså 3 000
          </note>
          <note>
            kommer att omfattas av socialdemokraternas, Vänsterpartiets och
            Miljöpartiets förslag medan 10 000
          </note>
          <note>
            hamnar utanför. Är detta rättvist?
          </note>
          <note>
            Det här är verkligen en intressant definition av ordet rättvisa
            från sådana partier som socialdemokraterna, Miljöpartiet och Vänstern
            som ofta tar det ordet i sin mun. Vi får nu höra om ni tycker
            att det är rättvist.
          </note>
          <note>
            Om inte, har ni chans att säga ifrån i dag, och ni har också
            möjlighet att rösta för moderaternas förslag.
          </note>
          <note>
            Moderaterna tycker inte att utskottsmajoritetens förslag är rättvist.
          </note>
          <note>
            När det gäller skattefriheten för el föreslås ett system med
            återbetalning av belopp som överstiger
          </note>
          <note>
            1 000 kr per årsperiod. Denna av utskottsmajoriteten valda gräns
            innebär att 55 000 omfattas av lättnaden medan 30 000 hamnar utanför.
            Rättvist? Nej.
          </note>
          <note>
            Frågan är: Ska vi inte ha några småjordbruk i Sverige? Förslaget
            i skatteutskottets betänkande, som en majoritet med socialdemokrater,
            vänster- och miljöpartister står bakom, ger ett annat budskap.
            Här sjungs det alltså rejält falskt som alla kan höra, inte från
            Moderaterna utan från Socialdemokraterna,
          </note>
          <note>
            Vänsterpartiet och Miljöpartiet, som utesluter så många jordbrukare
            från den utlovade konkurrensförbättringen.
          </note>
          <note>
            Moderaterna vill inte försena införandet av nedsättning, som
            vi för övrigt ville införa redan från den
          </note>
          <note>
            1 januari i år. Men vi anser att vår modell är mindre administrativt
            komplicerad och mer rättvis. Vår modell, som vi vill att regeringen
            snabbt ska arbeta fram, innebär att jordbrukare i sin inkomstdeklaration
            ska få begära reduktion för energiskatten och för hälften av koldioxidskatten
            på eldningsolja. Samma ska gälla för el. Vår modell är enkel och
            innebär mindre byråkrati, eftersom deklarationerna kontrolleras
            i vanlig ordning.
          </note>
          <note>
            Jordbruksföretag med höga energikostnader kan ansöka om preliminärskattejämkning
            för att slippa ligga ute med pengar. Dessutom, och det är det
            viktigaste, behövs ingen beloppsgräns av administrativa skäl i
            vårt förslag.
          </note>
          <note>
            Finessen, fru talman, med Moderaternas förslag är att alla jordbrukare
            - jag upprepar: alla jordbrukare -
          </note>
          <note>
            får del av skattelättnaderna.
          </note>
          <note>
            Vidare föreslår vi att skatten på diesel som används för arbetsredskap,
            bl.a. inom jordbruket, ska beskattas med 53 öre per liter och
            att skatten på kväve i handelsgödsel ska tas bort.
          </note>
          <note>
            Som alla har hört är Moderaternas komposition fulländad och kommer
            att bli en guldskiva - alkoholförsäljning i exportbutikerna, ingen
            begränsning för tredjelandsresenärer, kärnkraften stryps inte
            långsamt utan ges schysta villkor och alla jordbrukare får del
            av energiskattenedsättningarna - medan utskottsmajoritetens komposition
            blir en riktig flopp, trots att det fanns goda grundförutsättningar
            för en hit från början.
          </note>
          <note>
            Ett bra grundmaterial räcker inte om vare sig tonsättare, dirigent
            eller kör kan noter och är beredda att sjunga och spela samma
            låt.
          </note>
          <note>
            Fru talman! För tids vinnande yrkar jag bifall bara till reservation
            5, men givetvis står vi moderater bakom alla våra reservationer.
          </note>
          <note type="speaker">
            Anf. 51 KENNETH LANTZ (kd):
          </note>
          <note>
            Fru talman! Betänkandet som vi har att ta ställning till behandlar
            ett flertal områden. För tids vinnande yrkar jag bifall endast
            till reservation 6 under mom. 4 men står givetvis bakom även övriga
            kristdemokratiska reservationer.
          </note>
          <note>
            Kristdemokraterna anser det vara av ondo med punktskatter som
            genom sin konstruktion blir kostnadsdrivande eftersom momsen läggs
            ovanpå punktskatten. Det är viktigt med trygga signaler i skattesystemet.
            Kärnkraftsbeskattningen och energibeskattningen är sådana skatter
            som medborgarna nogsamt noterar, och skatter kommer därför att
            slå fel i många fall. Kärnkraftsbeskattningen blir en snara och
            straffskatt för kärnkraftsindustrin.
          </note>
          <note>
            Förändringen från en rörlig till en fast skatt kommer med stor
            sannolikhet att drabba producenterna helt fel. Även om regeringen
            anser att detta ska vara kostnadsneutralt, enligt propositionen,
            görs beräkningarna baserade på en maximal effekt. Oavsett om produktionen
            är hög eller låg av ett eller annat skäl, blir skatten densamma,
            alltså baserad på maxproduktion.
          </note>
          <note>
            Sverige är förmodligen ensamt om att ta ut en effektskatt månadsvis
            per megawatt. Detta är märkligt.
          </note>
          <note>
            Skatteintäkterna på denna beskattning är inte mindre än 2 miljarder,
            en hög skatt med andra ord.
          </note>
          <note>
            Regeringen borde snarare få i uppdrag att se över om det är lämpligt
            med en så pass ofördelaktig beskattning som uppfattas som en betydande
            tröskeleffekt, speciellt i händelse av att kärnkraftverk kan tvingas
            till oplanerade avställningar. Man skulle t.o.m. kunna ställa
            frågan om detta är förenligt med gällande lagstiftning.
          </note>
          <note>
            Trafikbeskattningen, fru talman, vill jag också beröra. Kristdemokraterna
            delar i stort förslaget om att bilparken bör förnyas. Det kan
            då vara ett medel att uppmuntra fordonsägare att byta bil och
            därmed erhålla en lägre beskattning. Bilar som uppfyller kraven
            för miljöklass 1 i bilavgaslagen ska således gynnas i skattehänseende.
            Det tycker vi är ett bra och rimligt förslag och ställer oss bakom
            den delen av betänkandet.
          </note>
          <note>
            När det gäller omläggningen av jordbrukets energibeskattning
            har jordbruksnäringen av regeringen i budgetpropositionen blivit
            lovad en skattelättnad på ungefär 330 miljoner kronor. Detta har
            vid olika tillfällen bekräftats av regeringens företrädare. Men
            om man tar del av propositionen kan man läsa att av de 330 miljonerna
            återstår endast 220 miljoner kronor. Skattelättnaden skulle enligt
            tidigare löfte likställas med tillverkningsindustrins energibeskattning.
          </note>
          <note>
            Trädgårdsnäringen är en näringsgren som ofta har verksamhetsformen
            kooperativ. Dessa företagsformer och näringar får inte missgynnas
            ur energiskattehänseende, anser vi.
          </note>
          <note>
            Det finns de företag som har skattelättnader och det finns de
            som saknar desamma. Det är inte rättvist att låta vissa företagsformer
            inom samma näring erhålla skattelättnader. Jag vill ställa en
            fråga till
          </note>
          <note>
            Grankvist: Varför ska man missgynna och särbehandla de företag
            som valt att samarbeta i kooperativ inom samma näring? Finns det
            ett bra svar på frågan?
          </note>
          <note>
            Kristdemokraterna anser att kooperativen ska erhålla motsvarande
            energibeskattningsnedsättning som företag i samma bransch med
            motsvarande SNI-kod.
          </note>
          <note>
            Återbetalning av energiskatter är ett annat ämne i betänkandet
            som redan har berörts. Här anser regeringen att myndigheterna
            ska tillgodoses i första hand och i andra hand att de som producerar
            och möjliggör den verkliga skatteinbetalningen ska tillgodoses.
          </note>
          <note>
            Beloppsgränsen på 1 000 kr innan skattebefrielse medges förefaller
            vara helt fel. Gränsen är alltför hög.
          </note>
          <note>
            Kristdemokraterna anser det vara bättre med möjlighet till kvartalsvis
            utbetalning i stället för årsvis.
          </note>
          <note>
            Slutligen, fru talman, vill jag också beröra skatteryggsäcken.
          </note>
          <note>
            Jag har i all korthet berört jordbrukets energibeskattning. El-
            och bränslebeskattningen är i vanliga fall en liten del av jordbrukarnas
            s.k. skatteryggsäck.
          </note>
          <note>
            Det är synnerligen viktigt att jordbrukarna får möjlighet att
            ställa av sig sin ryggsäck i ett hörn och där glömma bort densamma.
          </note>
          <note>
            Kristdemokraterna har därför med anledning av årets vårproposition
            anslagit ytterligare 1,6 miljarder utöver regeringens förslag,
            som vi anser ska användas just till skattelättnader för jordbruket.
            Avsikten är att man i så fall ska kunna använda pengarna till
            att sänka dieselskatt och övriga el- och energiskatter till en
            kostnad av ca 1,2 miljarder. Utöver detta anser vi att de i runda
            tal 360 miljoner kronorna ska avsättas till att återbetala skatten
            på handelsgödsel. Det är nödvändigt med en konkret minskning av
            nämnda energiskatter för jordbrukarna.
          </note>
          <note>
            Kristdemokraterna yrkar således avslag på utskottets hemställan
            i valda delar och yrkar alltså bifall till reservation 6 under
            mom. 4.
          </note>
          <note type="speaker">
            Anf. 52 ROLF KENNERYD (c):
          </note>
          <note>
            Fru talman! Betänkandet om vissa punktskatter avhandlar så vitt
            skilda frågeställningar som regelsystemet för s.k. exportbutiker,
            skatten på kärnkraftsel och jordbrukets energibeskattning.
          </note>
          <note>
            Förslaget till kammaren om regelsystemet för försäljning i exportbutiker
            innebär lättnader och förenklingar gentemot nuvarande regelsystem.
            Även det nya regelsystemet innehåller emellertid strikta undantag
            för försäljning av alkohol i exportbutikerna vid t.ex.
          </note>
          <note>
            våra flygplatser. Det innebär att resande till EU-land inte kan
            köpa beskattade alkoholvaror i exportbutiker.
          </note>
          <note>
            För de nya reglerna för försäljning i exportbutiker finns en
            bred majoritet i utskottet. Det är endast moderaterna som avviker.
            De vill bl.a. upphäva Systembolagets detaljhandelsmonopol, vilket
            skulle innebära ytterligare steg mot en kraftig uppluckring av
            den sammanhållna och restriktiva alkholpolitik som givit
          </note>
          <note>
            Sverige en tätplats i världen när det gäller låga alkoholskadetal.
          </note>
          <note>
            Vi anser att det är viktigt att slå vakt om den svenska alkoholpolitiken
            för att motverka alkoholkonsumtionens skadeverkningar. Vi kommer
            att få anledning att återkomma till det under nästa betänkande.
            Jag yrkar alltså bifall till hemställan i betänkandet i denna
            del.
          </note>
          <note>
            Fru talman! Jordbrukets energibeskattning har debatterats livligt
            under senare år. Den har också utretts och remissbehandlats brett
            och allsidigt. Det har därvid framstått som otvetydigt att det
            svenska jordbruket har en klar konkurrensnackdel på kostnadssidan
            gentemot sina europeiska yrkesbröder, bl.a. beroende på energibeskattningens
            utformning.
          </note>
          <note>
            Effekterna av den här konkurrensnackdelen har ju stor betydelse
            inte bara för jordbrukets utövare. Nedläggningen av jordbruksföretag
            på grund av svag eller obefintlig lönsamhet påverkar också sysselsättningen
            i de efterföljande förädlingsleden, något som ju har dokumenterats
            i verkligheten under senare tid.
          </note>
          <note>
            Det påverkar vidare konsumenternas möjligheter att välja svenskproducerade
            miljö- och hälsovänliga livsmedel i våra butiker. På lite sikt
            påverkar det också den landskapsbild som vi alla har vant oss
            vid att kunna njuta av, inte minst i den blomstertid som nu kommer
            med lust och fägring stor.
          </note>
          <note>
            Vi har från Centerpartiets sida varit starkt kritiska till regeringens
            senfärdighet när det gäller att lägga fram förslag för att komma
            till rätta med den här uppenbara konkurrensnackdelen. Det var
            därför ett välkommet, om än litet, steg på vägen när regeringen
            i förra höstens budgetproposition aviserade att skatten på el
            och eldningsolja skulle tas bort till en statsfinansiell kostnad
            av 330 miljoner kronor per år.
          </note>
          <note>
            När regeringens proposition om detaljtillämpning nu har kommit
            visar det sig att det bidde om inte en tumme så i varje fall en
            kraftig reducering av den här skattelättnaden. Det beror framför
            allt på att också tillämpningen har kopierats från tillämpningen
            inom industrin. Det tyder endera på att man medvetet sökt minsta
            möjliga lättnad för näringen, och därmed inte förstått allvaret
            i det svenska jordbrukets lönsamhetssituation, eller möjligen
            på en häpnadsväckande okunnighet om näringens driftsbetingelser.
          </note>
          <note>
            Som tidigare har redovisats i den här talarstolen innebär regeringsförslaget
            att 35 % av alla jordbruksföretag inte får del av skattesänkningen
            på el. Motsvarande siffra för eldningsoljan är att närmare 80
            %
          </note>
          <note>
            inte får del av skattesänkningen. Vår uppfattning är att det
            inte ska sättas några gränsbelopp för nedsättningen av skatten
            på el och eldningsolja.
          </note>
          <note>
            Vi anser också att nedsättningen bör ske enligt det försäkranssystem
            som redan tillämpas på andra områden inom energibeskattningen.
            Vi anser vidare att vi nu måste fortsätta genom att också eliminera
            dieselbeskattningens effekter inom jordbruket. Det är ju den som
            står för den volymmässigt största konkurrensnackdelen för det
            svenska jordbruket.
          </note>
          <note>
            Fru talman! Jag yrkar därför bifall till reservation 7. Om kammaren
            beslutar i enlighet med detta yrkande får det positiv betydelse
            för sysselsättningen, för konsumenternas valfrihet och för det
            öppna landskapets bevarande.
          </note>
          <note type="speaker">
            Anf. 53 PER ERIK GRANSTRÖM (s):
          </note>
          <note>
            Fru talman! I det betänkande som nu är under behandling tillstyrker
            majoriteten i utskottet bl.a. regeringens förslag om uppmjukningar
            i regelsystemet för exportbutiker, omläggning av skatten på kärnkraftsel
            från produktionsskatt till effektskatt samt att utvidga industrins
            energiskattenedsättning till att även omfatta jordbruket.
          </note>
          <note>
            För exportbutiker kommer det med betänkandets förslag att bli
            tillåtet att sälja andra beskattade varor än alkoholdrycker till
            EU-resenärer. Som skäl anförs att det är svårt för näringsidkarna
            att organisera verksamheten på ett ur kommersiell synpunkt effektivt
            sätt när beskattade och obeskattade varor inte kan bjudas ut till
            försäljning i samma butiker. I den här frågan är vi överens i
            utskottet.
          </note>
          <note>
            Däremot har Moderata samlingspartiet i reservation 1 en avvikande
            uppfattning om den kvantitetsbegränsning som gäller för tobak
            och alkohol som säljs till tredjelandsresenärer. Dessutom återkommer
            de med att detaljhandelsmonopolet borde upphävas så att exportbutiker
            medges att sälja alkohol även till EU-
          </note>
          <note>
            resenärer.
          </note>
          <note>
            Från socialdemokratiskt håll har vi på den här punkten inte ändrat
            den uppfattning som vi hade vid tillkomsten av 1999 års lag om
            exportbutiker. De skäl som då framhölls för de kvantitativa begränsningarna
            för alkohol och tobak var dels att dessa skulle möjliggöra kontroll
            i efterhand av försäljningen, dels att flertalet länder tillämpar
            importrestriktioner på alkohol. Detta med restriktionerna på införsel
            av alkohol bekräftas av de uppgifter som jag inhämtat från stickprov
            på sju frekventa tredjelandsresmål. Det visar sig att dessa har
            restriktioner som inte nämnvärt avviker från de i betänkandet
            föreslagna inköpsreglerna.
          </note>
          <note>
            Någon förändring av alkohollagens bestämmelser om detaljhandelsmonopolet
            är vi inte heller beredda att ställa oss bakom. Snarare är det
            så att med den förändring som sker av införselreglerna, som behandlas
            i ett annat betänkande som ska debatteras i dag, och med tanke
            på vikten av att slå vakt om en restriktiv alkoholpolitik, så
            finns det starka skäl för att även fortsättningsvis värna monopolets
            roll.
          </note>
          <note>
            En uppmjukning av skattefriheten för proviantvaror görs genom
            att skattefrihet också ska gälla om varor som provianterats utan
            skatt därefter förstörts genom olyckshändelse eller force majeure.
            Ändringen syftar till att ge svensk skeppshandel samma konkurrensregler
            som gäller för dansk och finsk handel.
          </note>
          <note>
            Genom åtgärden blir regelverket detsamma i Sverige som i de nämnda
            länderna. En utvidgning enligt det förslag som förs fram i Moderata
            samlingspartiets reservation 2 är därför vare sig nödvändig eller
            önskvärd. Ett beslut i den riktningen skulle äventyra den konkurrensneutralitet
            som föreliggande förslag syftar till att uppnå. Av det skälet
            avvisar utskottsmajoriteten reservationen.
          </note>
          <note>
            Förändring av skatten på kärnkraftsel från produktionsskatt till
            effektskatt har tidigare behandlats bl.a. i regeringens proposition
            (prop. 1996/97:84) En uthållig energiförsörjning. I denna uttalades
            att produktionsskatten på kärnkraft kan medföra snedvridningar
            i elproduktionssystemet.
          </note>
          <note>
            Eftersom de rörliga kostnaderna påverkas av skatten snedvrids
            enligt propositionen den kostnadsmässiga rangordningen av elproduktionsanläggningarna
            med sämre resursutnyttjande som följd.
          </note>
          <note>
            Sådana snedvridningar kan motverkas genom en övergång till en
            fast skatt som tas ut oberoende av produktionens storlek. En fast
            skatt har bl.a. den fördelen framför en rörlig skatt att skatteuttaget
            inte påverkas av investeringar som görs för att höja effektiviteten
            i energiomvandlingen.
          </note>
          <note>
            De farhågor som framförs i reservationerna 3 och
          </note>
          <note>
            4 om bl.a. minskade service-, reparations-, underhållsarbeten
            och effekter vid oplanerade avställningar motverkas av att reglerna
            utformas så att onormala och långvariga driftstopp medför nedsättning
            av skatten.
          </note>
          <note>
            Den omläggning av jordbrukets energibeskattning som föreslås
            i betänkandet har sin bakgrund i budgetpropositionen för år 2000,
            där regeringen aviserat förslag om att jordbruket ska få tillämpa
            samma skattereduceringar som finns för tillverkningsindustrins
            förbrukning av el och bränslen för uppvärmning.
          </note>
          <note>
            Förändringen föreslås träda i kraft den 1 juli 2000.
          </note>
          <note>
            Liksom för industrin föreslås att skattelättnaden för bränslen
            medges efter ansökan genom kvartalsvis återbetalning av den del
            av beloppet som överstiger
          </note>
          <note>
            1 000 kr. 1 000 kr motsvarar knappt 1 kubikmeter grön olja. Tillämpningen
            av samma beloppsgräns som för industrin medför - eftersom det
            finns så många små jordbruksföretag - att ca 3 000 jordbruksföretag
            kommer att omfattas och att ca 10 000 företag, eller 40 % av den
            inom jordbrukssektorn förbrukade oljan, kommer att hamna utanför.
          </note>
          <note>
            Växthusnäringen, som redan i dag har skattelättnaden, får behålla
            sitt försäkranssystem i stället för att nu gå över till ett återbetalningssystem.
          </note>
          <note>
            Industrins och växthusodlingens skattefrihet för elkraft administreras
            av elleverantörerna. Det är, som jag ser det, inte rimligt att
            elleverantörerna också ska hantera skattenedsättningen för jordbrukskunderna
            med hänsyn till det stora antalet jordbruksföretag, som dessutom
            regelmässigt kommer att ha både skattefri och skattepliktig elförbrukning.
            Utöver detta kan den avreglerade elmarknaden innebära återkommande
            byten av leverantörer.
          </note>
          <note>
            För jordbruket föreslås i stället ett återbetalningssystem och
            - med hänsyn till de avsevärda administrativa resurser som krävs
            för att hantera ett sådant system - att återbetalning ska medges
            endast med belopp som överstiger 1 000 kr per årsperiod.
          </note>
          <note>
            Detta motsvarar en elförbrukning om ca 6 000
          </note>
          <note>
            kilowattimmar. Om man omskriver det i mera näraliggande termer
            är det ungefär lika mycket som hushållselen i en villa utan elvärme.
            Den valda gränsen för ersättning innebär att ca 55 000 företag
            kommer att omfattas av lättnaden och att ca 30 000 hamnar utanför.
          </note>
          <note>
            I reservation 6 anförs att de preliminära beräkningarna i budgetpropositionen
            visade att skattelättnaden för jordbruksnäringen skulle bli 330
            miljoner men att det nu liggande förslaget endast ger 220 miljoner.
            Det anförs att detta är otillständigt.
          </note>
          <note>
            På detta vill jag svara att det inte finns något löfte om exakt
            belopp i budgetpropositionen. Beräkningarna är preliminära. Dessutom
            vill jag peka på att det i vårpropositionen finns förslag om slopande
            av kartavgifter, stöd till ekologisk forskning och naturvård samt
            ersättning för viltskador. Dessa förslag har mottagits positivt
            av jordbruksnäringen.
          </note>
          <note>
            Se nu inte vårpropositionens förslag som en kompensation för
            de uteblivna 110 miljonerna utan som en ambition att ytterligare
            stödja jordbruksnäringen!
          </note>
          <note>
            Systemet med årsvis återbetalning kompletteras med en dispensmöjlighet
            som ger företag som har en hög elförbrukning rätt till kvartalsvis
            återbetalning.
          </note>
          <note>
            Dessa företag skulle annars drabbas av en stor likviditetsbelastning.
          </note>
          <note>
            Att den föreslagna återföringen av elskatten avviker från vad
            som i dag tillämpas för tillverkningsindustrin och växthusnäringen
            bör enligt propositionen särskilt beaktas i en kommande översyn
            av elskatten.
          </note>
          <note>
            Enligt propositionen bör man sträva efter en ökad harmonisering
            mellan de olika uppbördssystemen.
          </note>
          <note>
            Beträffande den för trädgårdsnäringen betydelsefulla gränsdragningen
            mellan kooperativ jordbruksverksamhet och detaljhandel framgår
            av propositionen att den praktiska tillämpningen av industrins
            undantag innebär att vissa speciella verksamheter utanför det
            industriella området i energiskattesammanhang kan åtnjuta industrins
            förmånliga skatteregler.
          </note>
          <note>
            Motsvarande synsätt bör, som jag ser det, i förekommande fall
            även kunna användas beträffande jordbruksverksamhet. Däremot skulle
            det föra alltför långt att låta skattelättnaderna gälla generellt
            för t.ex.
          </note>
          <note>
            fristående företags lagring och sortering av frukt och grönt.
            Här finns gränsdragningsproblem mot detaljhandeln.
          </note>
          <note>
            Jag tycker att miljö- och jordbruksutskottet har lämnat ett bra
            yttrande, och vi i skatteutskottet har haft stor nytta av deras
            sakkunskap. De utgår också i sitt yttrande från att de berörda
            gränsdragningsproblemen kan få en ändamålsenlig lösning i rättstillämpningen.
            Skatteutskottets majoritet instämmer i detta och avstyrker därför
            reservationerna i dessa delar.
          </note>
          <note>
            Med det som jag här anfört yrkar jag bifall till hemställan i
            skatteutskottets betänkande i dess helhet och avslag på samtliga
            reservationer.
          </note>
          <note>
            Anf. 54 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Jag har några frågor till Per Erik
          </note>
          <note>
            Granström. Tycker Per Erik Granström att det är rimligt och rättvist
            att så många jordbrukare utesluts från ert föreslagna skattenedsättningssystem
            när det gäller energin? 3 000 omfattas och 10 000 står utanför
            när det gäller bränslebeskattningen. När det gäller elen omfattas
            55 000 och 30 000 står utanför. Är detta
          </note>
          <note>
            Socialdemokraternas definition på rättvisa? Det finns ju möjligheter
            att hitta ett bättre system. Det är den första frågan.
          </note>
          <note>
            Den andra frågan är: Anser Per Erik Granström inte att vi ska
            ha några småjordbrukare i Sverige? Det blir ju följden av detta.
            Om man inte är tillräckligt stor och använder tillräckligt mycket
            energi och el står man ju utanför det här systemet.
          </note>
          <note>
            Den tredje frågan är: Ser ändå inte Per Erik Granström någon
            fara i detta med den fasta skatten på kärnkraften? Trots dessa
            små undantag att man kanske slipper betala när man har stängt
            kärnkraften vissa dagar, finns risken att man kommer att dra ned
            på den mycket fina säkerhet som vi har i dagens svenska kärnkraftverk.
          </note>
          <note>
            Alkolholpolitiken får vi väl diskutera i debatten om nästa betänkande.
          </note>
          <note type="speaker">
            Anf. 55 PER ERIK GRANSTRÖM (s) replik:
          </note>
          <note>
            Fru talman! Jag är väl medveten om - och det nämnde jag också
            - hur stor andel av jordbrukarna som inte kommer att åtnjuta kompensationen.
            Det rättvisa ligger i att reglerna om 1 000 kr omfattar samtliga.
            Alla jordbrukare kommer ju att ha nivån
          </note>
          <note>
            1 000 kr i de olika faserna. Där vill jag också påpeka ett annat
            fenomen, och det är att den del som man inte kan kompenseras för
            genom denna återbetalning är en kostnad i rörelsen. Kostnader
            i rörelsen är ju avdragsgilla. Egentligen är beloppet 1 000 kr
            inte det korrekta. Den nivå som vi borde prata om för en jordbrukare
            som enbart betalar kommunalskatt och 200 kr i statsskatt ligger
            på ungefär 650 kr. Det är den nivån vi pratar om. Jag tror att
            de flesta rörelser kan klara den delen.
          </note>
          <note>
            Vi socialdemokrater vill slå vakt om småjordbruket. Vi tycker
            att det är en viktig del i vår landskapsbild. Det är en viktig
            del i vår försörjning. Det har vi också markerat i vårpropositionen
            genom ytterligare åtgärder för att underlätta för jordbrukarna.
          </note>
          <note>
            När det gäller kärnkraften sägs det i propositionen att den här
            omläggningen ska vara kostnadsneutral.
          </note>
          <note>
            Jag bedömer att de svenska företag som idkar rörelse i kärnkraft
            är seriösa företag som redan i dag genomför nödvändiga åtgärder,
            t.ex. renoveringar och underhåll av kärnkraftverk. Hänsyn till
            detta är ju tagen i det här förslaget eftersom kostnaden ska vara
            neutral. Det är ingen ny kostnad vi övervältrar på kärnkraftsindustrin.
            Dessutom finns det regler för att kompensera för långa stopp.
          </note>
          <note>
            Anf. 56 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Per Erik Granström tycks ändå tycka att man föreslår
            ett perfekt system när det gäller jordbruket. Eller är det inte
            så? Då kan man ju undra varför ni inte var beredda att tillstyrka
            Moderaternas förslag, dvs. inte att man ska avvakta utan att man
            kör med det system som ni föreslår, men att man ändå ser till
            att man får ett system som omfattar alla. För mig klingar detta
            fortfarande falskt. Det kommer inte att omfatta alla. Även om
            Per Erik Granström nu försöker villa bort det med olika saker,
            kommer detta inte att omfatta alla. Man kan ju stå här i talarstolen
            och prata om att man slår vakt om småjordbruken och sedan om några
            timmar fatta ett beslut som får precis motsatt effekt. Det tycker
            jag är att sjunga ganska falskt.
          </note>
          <note>
            Sedan gällde det kärnkraften. Det som Per Erik
          </note>
          <note>
            Granström säger stämmer inte med hur kärnkraftsindustrin upplever
            dagens förslag. Förslaget innebär att ni tar ganska medvetna steg
            i riktningen mot att sakta strypa kärnkraftsindustrin. Ni lägger
            alltså ännu en snara kring halsen på kärnkraftsindustrin för att
            se till att den inte är värd någonting när ni med era avvecklingstankar
            ska ta över och betala. Ni stryper mer och mer för att kärnkraftsindustrin
            inte ska vara värd någonting.
          </note>
          <note>
            Jag är övertygad om - och det säger de själva inom kärnkraftsindustrin
            - att detta kommer att få betydelse för säkerheten. Man har ju
            en del kortare driftsstopp för att se över säkerheten, och då
            måste man ju betala ändå. Eller hur, Per Erik Granström?
          </note>
          <note type="speaker">
            Anf. 57 PER ERIK GRANSTRÖM (s) replik:
          </note>
          <note>
            Fru talman! Låt mig först återkoppla till den inledning om schlager
            och skivor som Marietta de
          </note>
          <note>
            Pourbaix-Lundin hade i sitt anförande. Hon pratade om att vi
            sjöng falskt. Jag skulle vilja säga att innehållet på den guldskiva
            som Moderata samlingspartiet har presenterat här innebär att miljön,
            folkhälsan och välfärden hamnar i strykklass. Det är hur jag tolkar
            moderat skattepolitik.
          </note>
          <note>
            Jag har egentligen inget mer att åberopa beträffande jordbruket
            än det som jag har sagt i tidigare replikskiften. Vi slår vakt
            om småjordbruken, vilket vi också markerar i vårpropositionen.
          </note>
          <note>
            Jag har ingen anledning att härifrån talarstolen misstänkliggöra
            kärnkraftsindustrin. I dag anser man sig ha ett gott och bra underhåll
            av sina kärnkraftverk.
          </note>
          <note>
            Marietta de Pourbaix-Lundin antydde att en möjlighet nu öppnas
            för att tjäna pengar på ett sämre underhåll, men jag tror inte
            att man kommer att hänge sig åt sådant. Jag är övertygad om att
            vi har en seriös kärnkraftsindustri här i Sverige.
          </note>
          <note type="speaker">
            Anf. 58 ROLF KENNERYD (c) replik:
          </note>
          <note>
            Fru talman! Per Erik Granström, är det ändå inte besvärande att
            närmare hälften av jordbruksföretagen inte omfattas av skattelättnaderna
            för jordbruken? Det är små företag som i allt väsentligt är lokaliserade
            i skogs- och mellanbygder. Därmed har de utomordentligt stor betydelse
            för såväl landskapsbildens vidmakthållande i dessa bygder som
            för sysselsättningen i ofta sysselsättningssvaga regioner.
          </note>
          <note>
            Jag skulle också vilja ställa en fråga till Per Erik
          </note>
          <note>
            Granström. Det ska nu göras en översyn av reglerna, vilket framgår
            av propositionen. Där aviseras t.o.m.
          </note>
          <note>
            en höjning av gränsbeloppen. Borde det inte vara så att översynen
            i stället inriktades just på att så många som möjligt ska omfattas
            av lättnaden? Det skulle nämligen ge substans åt de vackra ord
            som Per Erik
          </note>
          <note>
            Granström ägnade det småskaliga jordbruket i sitt svar till Marietta
            de Pourbaix-Lundin.
          </note>
          <note type="speaker">
            Anf. 59 PER ERIK GRANSTRÖM (s) replik:
          </note>
          <note>
            Fru talman! Det är klart att man skulle ha kunnat sätta en nollgräns
            med en ganska omfattande effekt på den administrativa delen. Vi
            hade fått orimligt höga kostnader inom den delen. Jag vill poängtera
            det som jag alldeles nyss sade, nämligen att det handlar om en
            nivå på 650 kr. Jag menar att det är möjligt även för små företag
            att bära det.
          </note>
          <note>
            Vi har samma regler när det gäller bränslen för uppvärmning som
            vi har inom industrin. Det som skiljer är elsidan. Jag tycker
            inte att det är besvärande att vi har hamnat i den här situationen.
            Vi har gjort en mycket bra avvägning av reglerna utifrån det som
            jag har beskrivit här.
          </note>
          <note>
            Den översyn som aviseras i propositionen sker i syfte att skapa
            ett administrativt sett enklare system.
          </note>
          <note>
            Vi ska försöka se om vi kan hitta ett system som kan tillämpas
            både för jordbruket och för industrin. Men som Rolf Kenneryd alldeles
            korrekt påpekar finns det antydningar om eventuella höjningar
            i propositionen.
          </note>
          <note>
            Jag vill inte ta den debatten härifrån talarstolen i dag.
          </note>
          <note>
            Låt oss återkomma om detta blir verklighet. Här avser man att
            göra en utredning och få fram ett underlag.
          </note>
          <note>
            Sedan får vi se vad det innehåller.
          </note>
          <note type="speaker">
            Anf. 60 ROLF KENNERYD (c) replik:
          </note>
          <note>
            Fru talman! Jag hör på Per Erik Granströms argumentation att
            han är besvärad över det förhållande som jag påpekade. Jag är
            det i allra högsta grad. Än mer besvärande skulle det bli om beloppsgränserna
            skulle höjas framöver. Jag förstår därför mycket väl att Per Erik
            Granström inte vill ta den debatten i dag.
          </note>
          <note>
            Det är obestridligt att det försäkranssystem som tillämpas inom
            andra områden av energibeskattningen är effektivt både från kontroll-
            och administrationssynpunkt. Det gäller både för skattemyndigheterna
            och för brukarsidan.
          </note>
          <note>
            De brister som vi nu talar om kan naturligtvis inte skylas över
            av andra, marginella åtgärder som påverkar jordbrukets förutsättningar
            och som Per Erik
          </note>
          <note>
            Granström nämnde i sitt inledningsanförande.
          </note>
          <note>
            Låt mig också avslutningsvis, med åberopande av
          </note>
          <note>
            Per Erik Granströms första svar till Marietta de Pourbaix-Lundin,
            kommentera den definition av rättvisa som nu förefaller gälla
            i Per Eriks Granströms föreställningsvärld. Enligt hans definition
            är regler som utesluter hälften av dem som skulle kunna vara berörda
            rättvisa, därför att det är en generell regel som gäller alla,
            dvs. att hälften blir uteslutna. Det är en fantastisk definition
            av rättvisa.
          </note>
          <note type="speaker">
            Anf. 61 PER ERIK GRANSTRÖM (s) replik:
          </note>
          <note>
            Fru talman! Det var kanske inte riktigt så jag försökte uttrycka
            mig. Om det sedan uppfattades så kan jag ha förståelse för det.
            Ibland uttrycker man sig lite slarvigt. Det jag sade var att samtliga
            jordbruksföretag kommer att omfattas av tusenkronorsregeln. Det
            var detta jag såg som rättvist.
          </note>
          <note>
            En fråga handlar om hur man administrerar. Visst hade det varit
            bra att kunna använda samma system som man har inom industrin,
            ett försäkranssystem.
          </note>
          <note>
            Problemet med detta är att jordbruksföretag oftast är sammanblandade
            med det privata boendet. Det innebär att man distribuerar från
            elleverantören direkt till både boendet och företaget.
          </note>
          <note>
            Det blir lite svårt att hantera det. Dessutom bedömer jag att
            det blir svårare i samband med att vi har en avreglerad elmarknad,
            eftersom det tillkommer ytterligare komplicitet.
          </note>
          <note>
            Därför har också utskottet hänvisat till den kommande översynen,
            och man anser att det vore olyckligt om vi i nuvarande läge skulle
            föregripa den. Låt oss invänta översynen och se om det i det sammanhanget
            kommer fram nya förslag. I dag ser vi ingen möjlighet att använda
            något annat system än den återbetalningsmodell som föreslås i
            utskottets betänkande.
          </note>
          <note type="speaker">
            Anf. 62 KENNETH LANTZ (kd) replik:
          </note>
          <note>
            Fru talman! Först vill jag be om ursäkt för att jag gav Per Erik
            Granström ett annat efternamn, min granne till trots. Jag ber
            om ursäkt.
          </note>
          <note>
            Även om Per Erik Granström försvarar betänkandet och vårpropositionen
            kvarstår ändock löftet om likställandet med tillverkningsindustrin.
            Vilket ska svaret bli till de jordbrukare som hade väntat och
            hoppats på en minskning av beskattningen, alltså en lättnad? Är
            de helt nonchalerade och bortglömda, eller vad ska vi ge dem för
            svar?
          </note>
          <note>
            Jag vill också ställa en helt kort fråga. Det finns olika frågor
            som kanske kommer tillbaka gång på gång i olika ordval. Jag förstår
            inte varför vissa företag ska missgynnas, t.ex. inom trädgårdsnäringen.
            Det vore rimligt med en solidarisk likabehandling av samtliga
            företagsformer. Jag skulle vilja ha ett förtydligande av detta
            från Granström.
          </note>
          <note type="speaker">
            Anf. 63 PER ERIK GRANSTRÖM (s) replik:
          </note>
          <note>
            Fru talman! Kenneth Lantz behöver inte känna sig generad. Jag
            blir ofta benämnd med det namn som han använde i sitt anförande.
          </note>
          <note>
            Vad jag kortfattat skulle vilja svara jordbrukarna är att det
            här är ett administrativt krångligt system.
          </note>
          <note>
            Det tar onödigt mycket resurser om vi skulle gå ned till nollnivå.
            Vi har av det skälet tvingats att sätta en gräns, och den gränsen
            har blivit 1 000 kr. Efter avdrag för kostnader i rörelse torde
            belastningen vara
          </note>
          <note>
            650 kr. Det är det raka besked som jag skulle lämna till jordbrukarna.
          </note>
          <note>
            När det gäller trädgårdsnäringen och problemet gentemot kooperativ
            har jag tittat på detta mycket noggrant utifrån att jag också
            jobbar rätt mycket med och sätter mig in i de kooperativa frågorna
            och kunnat konstatera att det i detta sammanhang finns uppenbara
            gränsdragningsproblem när man har löst detta inom industrin. Jag
            ser inget hinder för att även denna fråga skulle kunna lösas inom
            jordbrukssektorn, inom trädgårdsnäringen. Men att ge ett generellt
            in blanko och säga att vi har löst detta skulle innebära att vi
            så att säga skulle kunna krypa över på områden där vår avsikt
            inte är att ge skattelättnader. Det är skälet till att vi har
            valt att inte låta dem omfattas i detta skede.
          </note>
          <note type="speaker">
            Anf. 64 KENNETH LANTZ (kd) replik:
          </note>
          <note>
            Fru talman! Då kan de ändå på sikt skönja en förhoppning om en
            förbättring i tunneln. Kan man tolka detta svar på det sättet
            att det finns bättre tider att vänta?
          </note>
          <note type="speaker">
            Anf. 65 PER ERIK GRANSTRÖM (s) replik:
          </note>
          <note>
            Fru talman! I det avseendet får vi naturligtvis avvakta och se
            vad tillämpningen av dessa regler ger.
          </note>
          <note type="speaker">
            Anf. 66 CLAES STOCKHAUS (v):
          </note>
          <note>
            Fru talman! Det här betänkandet behandlar en rad punktskattefrågor.
            De som har väckt lite uppmärksamhet i utskottet är regelsystemet
            för exportbutiker, skattefrihet för proviantvaror, effektskatt
            på kärnkraftsel och framför allt jordbrukets energibeskattning.
            Om jag har hört rätt när det gäller vilka områden som man håller
            fast vid i sina reservationer är det framför allt i fråga om jordbrukets
            energibeskattning, och jag tänker i huvudsak uppehålla mig vid
            den delen.
          </note>
          <note>
            Den 1 juli i år är det enligt förslaget tänkt att en reduktion
            av energi- och koldioxidskatterna ska ske när det gäller jordbruket.
            Det handlar då om förbrukningen av el och bränsle för uppvärmning.
            De företag som bedriver jord-, skogs- och vattenbruksverksamhet
            omfattas av dessa skattelättnader. Det är då tänkt att villkoren
            ska bli desamma som för tillverkningsindustrin.
          </note>
          <note>
            Jag behöver inte rabbla upp det övriga om hur återbetalningssystemet
            ska vara, utan jag går direkt in på åtminstone en reservation.
            Det handlar om Centerns reservation. Om man läser reservationstexten
            framgår det att Centern inte anser att detta förslag jämställer
            jordbruket med tillverkningsindustrin.
          </note>
          <note>
            I propositionen föreslås när det gäller skattelättnader för bränsle,
            eldningsolja, helt och fullt samma villkor som gäller tillverkningsindustrin.
            Men det är tydligen inte nog enligt Centern. För att det enligt
          </note>
          <note>
            Centern ska vara jämställt ska jordbruket ha bättre villkor än
            tillverkningsindustrin. På annat sätt kan jag inte tolka Centerns
            reservation när det gäller eldningsolja.
          </note>
          <note>
            När de gäller den administrativa gränsen 1 000 kr för elskatten
            blir jag mycket förvånad över reaktionerna i en del av reservationerna.
            Det gäller Centern,
          </note>
          <note>
            Kristdemokraterna och Moderaterna. Är det så illa att enskilda
            jordbruksföretags framtid hänger på en tusenlapp på årsbasis?
            Kan det vara så illa? Nej, självklart inte. Det här har mer blivit
            en portalpunkt, att försöka hitta motsättningar att debattera
            kring.
          </note>
          <note>
            Då kan jag dra mig till minnes längre bak i tiden när jag hamnade
            i fullmäktige hemma i Sundsvall i slutet av 70-talet. Då var det
            den ordningen där att nästan ju mindre belopp som det handlade
            om, desto större debatt blev det. Däremot kunde man klubba igenom
            miljonprojekt utan någon större diskussion.
          </note>
          <note>
            Jämfört med många andra beslut som fattas här i riksdagen är
            det omöjligt att förstå den här kraftiga reaktionen när det gäller
            denna administrativa gräns på 1 000 kr. Den är ju som sagt satt
            för att minska en annars resurskrävande hantering som det skulle
            bli om man inte hade satt denna gräns.
          </note>
          <note>
            Marietta de Pourbaix-Lundin talade tidigare om att sjunga falskt.
            Det talas om guldskivor osv. Men om man vänder på det hela och
            utgår från att det är
          </note>
          <note>
            Marietta de Pourbaix-Lundin som sjunger, och sedan tittar man
            på vad det handlar om för belopp för de enskilda jordbruksföretagen,
            då kanske det snarare är så att Marietta de Pourbaix-Lundin måste
            sjunga lite falskt när det inte betalas bättre än vad som krävs
            här i reservationerna. Den slutsatsen kommer jag fram till efter
            att ha lyssnat på debatten i dag.
          </note>
          <note>
            Fru talman! När det gäller övriga moment så tänker jag inte beröra
            dem, utan jag yrkar bifall till hemställan i betänkandet med anledning
            av propositionen.
          </note>
          <note>
            Anf. 67 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Detta med att sjunga var väldigt bildligt talat,
            eftersom jag erkänner att jag sjunger väldigt dåligt, så det skulle
            nog låta falskt om jag sjöng. Men det var mer bildligt talat.
          </note>
          <note>
            Vår modell är en deklarationsmodell som betyder att alla skulle
            kunna omfattas av nedsättningarna. Och det ska inte vara administrativt
            krångligt därför att alla deklarerar. Och det viktiga är ju att
            alla omfattas.
          </note>
          <note>
            Jag har en fråga till Claes Stockhaus. Jag minns
          </note>
          <note>
            Vänsterpartiets valaffischer där ordet rättvisa förekommer på
            nästan alla valaffischer, och det talas väldigt ofta om rättvisa
            när Vänsterpartiet är med. Då är jag tillbaka till definitionen
            av rättvisa för Vänsterpartiet. Är det detta som vi talade om,
            när de flesta jordbrukarna, 80 % när det gäller energibeskattningen,
            inte kommer att omfattas av det system som man har gått ut och
            talat ganska varmt om och sagt att man nu gör något för jordbrukarna?
            Är det definitionen av rättvisa? Eller har ni gjort en ny definition
            av rättvisa, att det räcker att några omfattas?
          </note>
          <note type="speaker">
            Anf. 68 CLAES STOCKHAUS (v) replik:
          </note>
          <note>
            Fru talman! Rättvisa i detta fall, om vi tittar på i första hand
            bränslena för uppvärmning, är att man likställer med tillverkningsindustrin.
            Är det rättvist att andra villkor ska gälla för jordbruket än
            för tillverkningsindustrin i detta fall? Rättvisan i detta fall
            handlar ju om att jämställa olika verksamheter. Det är ju det
            som är rättvisan.
          </note>
          <note>
            Anf. 69 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Nu gör Claes Stockhaus det väldigt enkelt för sig.
            Jag förstår att det känns någonstans i själen för en vänsterpartist
            som talar så mycket om rättvisa när vi diskuterar detta. Huvuddelen
            av jordbrukarna kommer att uteslutas av det förslag som
          </note>
          <note>
            Vänsterpartiet står bakom. Jag förstår det. Därför är det då
            lätt att försöka villa bort det.
          </note>
          <note>
            Min fråga är: Hade det inte varit bra om man hade tittat på den
            modell som moderaterna föreslår och som skulle omfatta alla och
            som inte skulle vara administrativt krånglig?
          </note>
          <note type="speaker">
            Anf. 70 CLAES STOCKHAUS (v) replik:
          </note>
          <note>
            Fru talman! Det här gäller väl inte för all framtid.
          </note>
          <note>
            Men den modell som moderaterna föreslår, att ta det via deklarationen,
            fordrar också en ytterligare granskning i så fall. Det kan inte
            bli enklare vad gäller deklarationerna jämfört med i dag. Det
            blir ytterligare ett moment som ska plockas in, så jag kan inte
            se att den modellen är enklare.
          </note>
          <note>
            Återigen: Vad jag menade med rättvisa var att likställa tillverkningsindustri
            och jordbruk. Och då kan det inte vara rättvist om det ska bli
            helt andra villkor för jordbruken i det här fallet. I så fall
            måste ju Marietta de Pourbaix-Lundin kräva att gränsen slopas
            även för tillverkningsföretag. Då skulle jag kunna förstå hennes
            argumentation.
          </note>
          <note type="speaker">
            Anf. 71 ROLF KENNERYD (c) replik:
          </note>
          <note>
            Fru talman! Claes Stockhaus uttalade sin förvåning över Centerpartiets
            reservation, bl.a. därför att vi inte skulle vilja ha jämställdhet
            med industrin.
          </note>
          <note>
            För den som har den minsta insikt i båda dessa verksamheter,
            industri och jordbruk, framstår det väldigt tydligt att driftsbetingelserna
            är fundamentalt annorlunda i jordbruket än de är i industrin.
          </note>
          <note>
            Jag skulle vilja ställa samma fråga till Claes
          </note>
          <note>
            Stockhaus som jag ställde till Per Erik Granström. Är det inte
            besvärande att det nu i stort sett blir enbart storjordbruk som
            kommer i åtnjutande av lättnader, medan alla de små jordbruksföretagen
            inte kommer i åtnjutande av desamma?
          </note>
          <note>
            Sedan är det naturligtvis så, med hänvisning till
          </note>
          <note>
            Claes Stockhaus fråga om lönsamheten, att det här inte är lönsamhetsavgörande.
            Men det bidrar. Jag vill påpeka ett par saker.
          </note>
          <note>
            Det ena är att det gränsbelopp som nu föreslås för eldningsolja
            gäller för kvartal och icke per år. Det flerdubblar det belopp
            som har angivits i debatten av såväl Per Erik Granström som Claes
            Stockhaus.
          </note>
          <note>
            Det andra är att det helt avgörande och lönsamhetsavgörande är
            att vi också får en lösning när det gäller kompensation för dieselskatten.
            Vad har Claes
          </note>
          <note>
            Stockhaus att säga på den punkten?
          </note>
          <note type="speaker">
            Anf. 72 CLAES STOCKHAUS (v) replik:
          </note>
          <note>
            Fru talman! När jag talar om att jämställa måste man jämställa
            samma saker, jämföra samma saker.
          </note>
          <note>
            Det handlade i det här fallet om uppvärmning med bränsle respektive
            el i jordbruk jämfört med tillverkningsindustri. Jag går inte
            in och tittar på hur lönsamheten är i tillverkningsindustrin i
            övrigt. På samma sätt tittar man i det här fallet inte på vad
            det är för lönsamhet i övrigt, på vad det är för betalning för
            grödor osv. för den produktion som sker, utan det här handlar
            om en reduktion av energiskatten. Det är det som måste jämföras.
            Man kan inte plocka in andra delar i det här sammanhanget.
          </note>
          <note>
            Sedan till frågan om det är besvärande att många småföretag inte
            får del av det här. I det värsta scenariot som skulle kunna bli,
            skulle det vad gäller bränsle kunna vara strax under 4 000 kr
            som man inte får kompensation för. Vad gäller el skulle det kunna
            vara en tusenlapp, så vid mindre än 5 000 kr - inte över det -
            måste gränsen gå. Det är i så fall det som en småjordbrukare skulle
            kunna tappa. Det är bottengränsen.
          </note>
          <note>
            Om det råkar vara någon som hamnar exakt på det här beloppet
            är det ändå inte något som avgör jordbrukets framtid. Det är för
            små pengar.
          </note>
          <note>
            Återigen: Jag jämförde liksom äpplen med äpplen, inte äpplen
            med päron. Det var det som var poängen i det hela.
          </note>
          <note type="speaker">
            Anf. 73 ROLF KENNERYD (c) replik:
          </note>
          <note>
            Fru talman! Jag märker på Claes Stockhaus sätt att resonera kring
            beloppen, som nu kan bli upp till
          </note>
          <note>
            5 000 kr på årsbasis, att han ställer dem i relation till helt
            andra saker än den nettoinkomst som ett litet jordbruksföretag
            ger dess utövare. Den nettoinkomsten rör sig ofta om ett tvåsiffrigt
            antal tusen kronor per år. I detta perspektiv är de summor vi
            här talar om väsentliga för dessa utövare.
          </note>
          <note>
            Får jag dessutom ställa ytterligare en fråga till
          </note>
          <note>
            Claes Stockhaus. Per Erik Granström påpekade att ett skäl för
            att välja de här gränsbeloppen var att det är svårt att hantera
            ett försäkranssystem på grund av att de små företagen utnyttjar
            både hushållsel och näringsverksamhetsel, om vi kallar det så,
            och att detta skulle vara en komplikation.
          </note>
          <note>
            Jag kan inte inse vari den består. Dessa båda storheter ska ju
            ändå fördelas i deklarationen eftersom det endast är näringsverksamhetselen
            som är avdragsgill och hushållselen inte är avdragsgill. En sådan
            uppdelning sker alltså redan nu. Varför skulle det då komplicera
            bilden att använda denna uppdelning också när det gäller det vi
            i dag diskuterar? Har Claes
          </note>
          <note>
            Stockhaus någon synpunkt på detta?
          </note>
          <note type="speaker">
            Anf. 74 CLAES STOCKHAUS (v) replik:
          </note>
          <note>
            Fru talman! Jag har ingen direkt synpunkt på uppdelningen. Jag
            utgår från den modell vi har fastnat för och som är majoritetslinjen
            enligt betänkandet. Då är det lämpligt att ha den administrativa
            gränsen på
          </note>
          <note>
            1 000 kr för att minska hanteringen. Annars kan det bli en enorm
            hantering utifrån den modell som var vald i betänkandet och som
            vi står för. Det är utifrån den delen jag argumenterar.
          </note>
          <note>
            Det är väl mycket möjligt, och det framgår också i propositionen,
            att hela systemet vad gäller återföring av elskatt får man kanske
            titta över längre fram. Men var det hamnar är svårt att veta.
            Jag utgår från den modell som finns här, och det är utifrån den
            som jag bedömer vad som är rimligt och inte rimligt. Och då är
            en gräns på 1 000 kr rimligare, för annars skulle skattemyndigheterna
            bli överhopade av ansökningar.
          </note>
          <note type="speaker">
            Anf. 75 YVONNE RUWAIDA (mp):
          </note>
          <note>
            Fru talman! Jag ska börja med diskussionen kring omvandlingen
            av produktionsskatt till effektskatt. Det är ju en omvandling
            som sker i samband med att vi har höjt beskattningen av kärnkraftsel.
          </note>
          <note>
            Från Moderaternas Marietta de Pourbaix-Lundin sägs att det här
            är ett sätt att långsamt och plågsamt strypa kärnkraften. Sedan
            säger hon också att skatt bara ska tas ut när det finns negativa
            externa miljöeffekter. En miljöbeskattning ska bara tas ut i det
            läget.
          </note>
          <note>
            Då vill jag påminna Marietta de Pourbaix-Lundin om att kärnkraften
            har negativa externa miljöeffekter.
          </note>
          <note>
            Vi har från kränkraftsproduktionen radioaktivt avfall som vi
            får leva med i många generationer framöver, med de risker det
            innebär.
          </note>
          <note>
            Sedan är det också så att kärnkraften i sig är ett riskprojekt.
            Den är så riskfylld att om den fick betala sin egen försäkring,
            vilket den inte gör i dag, skulle den avveckla sig själv i marknadsekonomisk
            anda.
          </note>
          <note>
            Jag trodde att Moderaterna var ett parti som faktiskt stod för
            marknadsekonomi.
          </note>
          <note>
            Vi går här en väg där vi låter kärnkraften stegvis stå för sina
            egna kostnader, och det är bra.
          </note>
          <note>
            Sedan påstår Marietta de Pourbaix-Lundin att omvandlingen från
            en produktionsskatt till en effektskatt är en signal att man ska
            minska service, reparation och underhåll. Då kan jag upplysa Marietta
            de
          </note>
          <note>
            Pourbaix-Lundin om att säkerheten vid svenska kärnkraftverk i
            dag regleras av SKI, Statens kärnkraftsinspektion. SKI har tydliga
            regler för kärnkraftens säkerhet, regler som måste följas.
          </note>
          <note>
            Jag kan lova Marietta de Pourbaix-Lundin att om någon kärnkraftsägare
            i Sverige inte skulle följa dessa regler tror jag att opinionen
            i Sverige för att stänga kärnkraften i dag, på en gång, skulle
            bli stor. Just därför är kärnkraftsägarna motiverade att följa
            de regler som man åläggs av SKI.
          </note>
          <note>
            Sedan vill jag gå in på diskussionen kring nedsättningen av jordbrukets
            energiskatter och det grundavdrag som finns där för el och eldningsolja.
          </note>
          <note>
            Ibland får man i politiken göra avvägningar mellan olika intressen.
            Vi skulle nog alla här i kammaren tycka att det vore väldigt bra
            om man kunde ha en generell nedsättning. Problemet är att det
            får konsekvenser för administrationen av beskattningen och att
            det är så otympligt för skattemyndigheterna, och därför har vi
            valt den här modellen.
          </note>
          <note>
            Den skattebefrielse som jordbruket har fått rör el och eldningsolja,
            och argumentet bakom att man genomför nedsättningen var att man
            tyckte att det var orimligt att de bönder som torkade hemma skulle
            betala skatt medan bönder som hade torkning hos
          </note>
          <note>
            Lantmännen var skattebefriade. Med just den här utformningen
            av rätten till återbäring av skatten kom man undan just det problemet.
            Det var ett av de starka motiven för att likställa jordbruket
            med industrin när det gäller el och eldningsolja. Det här uppnår
            man.
          </note>
          <note>
            Eldningsolja används i dag inom jordbruket normalt bara i vissa
            sammanhang av ett mindre antal jordbrukare, t.ex. för torkning
            eller uppvärmning, av dem som har djuruppfödning i stor omfattning
            eller dylikt. El används av alla i mindre omfattning för uppvärmning,
            belysning av ekonomibyggnader m.m., men också i större omfattning
            av dem som väljer att torka säd hemma och av dem som har djuruppfödning
            i större skala för drift av fläktar, uppvärmning etc.
          </note>
          <note>
            De här pengarna ska ses som ett grundavdrag från återbäringen
            eller som en självrisk, som man får betala själv, av ungefär samma
            skäl som det finns självrisk i försäkringar m.m. Det är för att
            komma ifrån administrationen av småbelopp. Vi vill väl alla ha
            ett skattesystem som fungerar och en skattemyndighet som har tid
            att göra det som den ska göra och inte sitta och administrera
            hundralappar. Det är den avvägningen som vi har varit tvungna
            att göra.
          </note>
          <note>
            Den gräns på 1 000 kr för el som finns i dag motsvarar ungefär
            en fjärdedels eluppvärmd villa. Med en sådan gräns undantar man
            delvis i första hand viss grundläggande el för uppvärmning och
            belysning av ekonomibyggnader. Vi tycker att det är rimligt att
            alla betalar skatt för detta, precis som mindre företag i andra
            branscher. När det gäller eldningsoljan är det samma gränser som
            för industrin.
          </note>
          <note>
            Jag tror, som sagt var, att vi alla här i kammaren tycker att
            det skulle vara bra med ett generellt uttag, men världen är inte
            alltid så enkel.
          </note>
          <note type="speaker">
            Anf. 76 ROLF KENNERYD (c):
          </note>
          <note>
            Fru talman! Miljöpartiet brukar ofta framställa sig som värnare
            av det småskaliga jordbruket. I nostalgiska ordalag brukar de
            vara förespråkare för den sörgårdsidyll som baseras just på ett
            småskaligt jordbruk. Hur är det då möjligt att Yvonne Ruwaida
            och
          </note>
          <note>
            Miljöpartiet biträder ett system som i så stor utsträckning missgynnar
            just den form av jordbruk som de i andra sammanhang säger sig
            vilja värna?
          </note>
          <note type="speaker">
            Anf. 77 YVONNE RUWAIDA (mp):
          </note>
          <note>
            Fru talman! När det gäller småbrukarnas situation i Sverige i
            dag är det väldigt många olika saker som bidrar till att de har
            en sämre ekonomisk situation och sämre förutsättningar. Det är
            bl.a. EU:s jordbrukspolitik, som Rolf Kenneryd är medveten om
            att vi försöker påverka och förändra.
          </note>
          <note>
            Vi har också andra förslag som bidrar till att gynna småbruket,
            speciellt det ekologiska småbruket. Det är ett grundavdrag för
            alla i glesbygd, som naturligtvis också gynnar småbruket. Det
            är ett skatteavdrag som är generellt för alla. Det är sänkt moms
            på kravmärkta produkter. Det är sänkta arbetsgivaravgifter, som
            just gynnar småbruken därför att de är mer arbetsintensiva. Det
            här är förslag som vi tydligt jobbar för.
          </note>
          <note>
            När vi i budgeten antog de här reglerna fick vi
          </note>
          <note>
            35 miljoner kronor till ekologisk forskning, en forskning som
            gynnar just småbruket. Delar av pengarna ska också gå till att
            undersöka hur man inom jordbruket kan minska energianvändningen.
            Vi har alltså satsat på någonting som är offensivt och framåtsyftande,
            för att se till att gynna både det ekologiska jordbruket och småbruket.
          </note>
          <note type="speaker">
            Anf. 78 ROLF KENNERYD (c):
          </note>
          <note>
            Fru talman! Nja, det var en väldigt krystad argumentation, Yvonne
            Ruwaida. När ni nu hade chansen att bidra till en samling som
            skulle kunna ge konkreta resultat för det jordbruk som ni i övrigt
            säger er vilja värna, avstår ni från det på grund av att ni har
            andra förslag som ni inte får igenom i riksdagen. Det där saknar
            trovärdighet och punkterar utomordentligt effektivt den argumentation
            som ni i övrigt försöker bygga upp kring värnandet av just detta
            småskaliga jordbruk.
          </note>
          <note type="speaker">
            Anf. 79 YVONNE RUWAIDA (mp):
          </note>
          <note>
            Fru talman! Som jag inledningsvis sade i mitt anförande är förslaget
            om det här avdraget en avvägning. Precis som Rolf Kenneryd vet
            är det svårt att ha ett system där skattemyndigheten blir överhopad
            av ett arbete som är totalt orimligt. Vi bedömde att det här var
            ett system som var nödvändigt.
          </note>
          <note>
            Det stämmer att det här hade gett lite pengar till de småbruk
            som finns, men vi tror att det finns bättre sätt att gynna småbruken
            på, som också ger mer pengar, än att godta detta. Det är en avvägning
            som vi har gjort och en avvägning som vi också står för.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 19 §.)
          </note>
          <note>
            12 § Privat införsel av alkoholdrycker, m.m.
          </note>
          <note>
            Föredrogs skatteutskottets betänkande 1999/2000:SkU23
          </note>
          <note>
            Privat införsel av alkoholdrycker, m.m. (prop.
          </note>
          <note>
            1999/2000:121).
          </note>
          <note type="speaker">
            Anf. 80 CARL ERIK HEDLUND (m):
          </note>
          <note>
            Fru talman! Vi ska nu behandla regeringens förslag till nya införselregler
            för alkohol och tobak.
          </note>
          <note>
            Svenskarna ska få samma rättigheter som övriga invånare i EU
            när det gäller privat införsel. Hittills har Sverige just för
            alkohol och tobak haft ett tillfälligt undantag från den inre
            marknadens regler för fri rörlighet för varor och tjänster.
          </note>
          <note>
            Fru talman! Det finns all anledning att rikta kritik mot det
            sätt som regeringen har hanterat den här frågan. Länge förfäktade
            regeringen att Sverige hade någon form av rätt att själv bestämma
            omfattningen av införselreglerna - detta trots att det åtminstone
            sedan den förra förhandlingsrundan 1996 stått klart att så inte
            är fallet. Genom sin halsstarrighet har regeringen försatt sig
            i en mycket besvärlig situation.
          </note>
          <note>
            Några genomgripande förberedelser inför detta systemskifte har
            regeringen hittills inte vidtagit. Därför har jag förståelse för
            den villrådighet som visas från dem som trott på regeringens ord.
            Men blundar man för verklighetens realiteter blir det lätt förvirrat
            när man öppnar ögonen. Att, som det framhålls i en reservation,
            låta frågan om införselreglerna prövas i
          </note>
          <note>
            EG-domstolen är inte ett realistiskt alternativ. Den inre marknaden
            omfattar även Sverige.
          </note>
          <note>
            Från moderat håll har tidigare motionerats om att regeringen
            inför anpassningen till EU:s regelverk skulle ta initiativ till
            höjda införselkvantiteter och sänkta alkoholskatter.
          </note>
          <note>
            Vi har också understrukit nödvändigheten av upplysningskampanjer
            om hur man kan umgås med alkohol. Dessa kampanjer kunde med fördel
            ske i samarbete med olika branschorganisationer. Syftet skulle
            vara att de nya införselreglerna med åtföljande sänkta alkoholskatter
            inte äventyrade folkhälsan.
          </note>
          <note>
            Tyvärr har förslagen inte hörsammats. Inte på något sätt har
            regeringen förberett landet på den kommande slutdagen eller anpassat
            den svenska alkoholbeskattningen efter de nya införselreglerna,
            vilket är minst sagt olyckligt.
          </note>
          <note>
            När nu verkligheten har hunnit ikapp illusionerna borde regeringen
            - i nationens intresse - agera kraftigt och beslutsamt. Tyvärr
            fortsätter den att behandla frågan om införselregler och alkoholskatterna
            på ett felaktigt sätt.
          </note>
          <note>
            Så här skulle jag vilja beskriva läget. Hela svenska folket vet
            nu att om senast tre och ett halvt år kommer det att vara tillåtet
            att från annat medlemsland ta in minst 10 liter sprit, 20 liter
            starkvin, 90
          </note>
          <note>
            liter vin och 110 liter öl samt ökade mängder tobaksvaror utan
            att betala skatt i Sverige. De svenska alkoholskatterna tillhör
            de högsta i Europa. Det kommer därför att vara mycket frestande
            för många i samband med semesterresan redan i sommar att handla
            utöver den lagliga ransonen. Många kommer att tycka att det inte
            är något brottsligt att i förväg ta in fler flaskor än vad som
            just nu är tillåtet. Snart är det ju tillåtet! Det är bara en
            fråga om tid, och i större delen av EU är det sedan länge tillåtet.
            Så någon moralisk fråga är det väl knappast fråga om, kan man
            resonera.
          </note>
          <note>
            Till bilden hör också att den illegala införseln av främst sprit
            och öl har ökat mycket kraftigt. Länsstyrelsen i Skåne län har
            lämnat en larmrapport över smugglingen och den organiserade brottsligheten
            i samband med distributionen av kontraband. Sammantaget innebär
            det att vi kan befara en kraftig ökning av såväl legal som illegal
            införsel av alkohol, och då främst öl och sprit.
          </note>
          <note>
            Tullen har mycket små möjligheter att ingripa, och vinsten är
            så pass stor att många kommer att chansa. Det verksammaste sättet
            att få ned den illegala verksamheten är att göra den olönsam.
            Det innebär att vi måste anpassa våra skatter till i första steget
            dansk nivå. I annat fall kommer den organiserade brottsligheten
            att växa sig än starkare i Sverige. Och då är det inte enbart
            folkhälsan som står på spel utan grundvärden i nationen.
          </note>
          <note>
            Folkhälsan äventyras mer av okontrollerad langning än av kontrollerad
            handel. Uppluckringen av det allmänna rättsmedvetandet kan få
            stora långsiktiga negativa följder.
          </note>
          <note>
            I Aftonbladet kunde man den 24 maj läsa om en familj som med
            hjälp av ett större antal medarbetare satt i system att köpa öl
            i Tyskland, transportera det till Helsingör och sedan ta över
            ölen i mindre mängder till Sverige. De hade vid ett tillfälle
            haft med sig
          </note>
          <note>
            16 000 liter öl över den tysk-danska gränsen, och sedan återstod
            bara ett tålmodigt arbete att forsla över det till Sverige.
          </note>
          <note>
            Förtjänsten är god. Inköpspriset är 65 kr för 12
          </note>
          <note>
            liter öl, eller 5:40 kr per liter. I Sverige är enbart skatten
            på motsvarande ölkvalitet 7:79 kr per liter.
          </note>
          <note>
            Till detta kommer momsen på ca 4:76 kr. Det gör
          </note>
          <note>
            12:55 kr i punktskatt och moms.
          </note>
          <note>
            Priset på Systembolaget är 23:80 kr. Det blir alltså en skillnad
            på 18:40 kr för en liter öl. Resultatet för svensk del blir att
            svenska bryggerier tvingas permittera eller lägga ned. Detta är
            således en extremt dålig affär för den svenska nationen.
          </note>
          <note>
            Fru talman! Detta är bara ett exempel på vad som håller på att
            hända i Sverige. Det finns beräkningar baserade på mycket stora
            enkätundersökningar som visar att bara hälften av all sprit som
            konsumeras i
          </note>
          <note>
            Sverige har sålts via Systembolaget. Att tro att Sverige skulle
            kunna behålla sina införselregler och därmed begränsa alkoholkonsumtionen
            är att stoppa huvudet i busken. Den förda alkoholpolitiken har
            motverkat sitt syfte.
          </note>
          <note>
            Folkhälsan kan aldrig förbättras genom att alkoholen tar andra
            vägar än de lagliga. Dessutom urholkas rättsmedvetandet, skatteintäkterna
            minskar, och arbetslösheten bland bl.a. bryggeriarbetarna ökar.
          </note>
          <note>
            Om regeringen och riksdagen vill ha någon möjlighet att ur folkhälsoperspektivet
            få något grepp över situationen måste man i första hand "gilla
            läget".
          </note>
          <note>
            Tiden är ute för drömmar om fortsatt statlig gränskontroll av
            alkohol. Nu gäller det att agera på ett fast och modigt sätt så
            att medborgarna får respekt för lagen igen. Enligt vår uppfattning
            är det tre viktiga åtgärder som måste vidtas.
          </note>
          <note>
            1. Riktlinjer för en långsiktig upplysningsverksamhet inriktad
            på framför allt yngre personer måste utarbetas genast. Detta bör
            ske i samarbete med branschaktörer, som ska känna ett alldeles
            särskilt ansvar. Vi har erfarenheterna från flerårig upplysningsverksamhet
            om tobakens skadeverkningar. Det har också resulterat i att tobaksrökning
            bland ungdomen har sjunkit radikalt. Det är viktigare att man
            kommer i gång snabbt med upplysningsverksamheten än att alla detaljer
            är färdigutredda. Det är nu i sommar som det stora trycket kommer.
            Öresundsbron innebär en kraftigt ökad landtrafik med ytterst små
            möjligheter för tullen att kontrollera bilar och bussar.
          </note>
          <note>
            2. Redan nu bör riksdagen lägga fast hur tidtabellen för de ytterligare
            förändringarna i införselreglerna ska vara. Frågan blir då betydligt
            mer odramatisk, och alla vet vad som gäller. Det går att skapa
            respekt för lagar och bestämmelser också på detta område. Visserligen
            har det publicerats en tänkt tidtabell, men det är bättre att
            det redan nu genom riksdagsbeslut görs helt klart vad som ska
            gälla under de närmaste åren fram till slutet av år 2003. Vi har
            i vår motion lämnat ett detaljerat förslag till en sådan tidtabell.
          </note>
          <note>
            3. När de skattefria införselkvantiteterna stiger är det givetvis
            viktigt att anpassa de svenska alkoholskatterna till omvärldens.
            Görs inte detta kommer bryggerier, Systembolaget och andra aktörer
            i branschen i ett mycket prekärt läge.
          </note>
          <note>
            Redan i dag har vi permitteringar bland svenska bryggerier. Ökade
            skattefria införselkvantiteter, legala och illegala, kommer givetvis
            att innebära kraftigt försämrade överlevnadsvillkor för många
            företag. Dessa kostnader för nedläggningar, friställningar och
            arbetslöshet måste också tas med i beräkningarna av vad bibehållandet
            av de höga alkoholskatterna innebär.
          </note>
          <note>
            Skatterna på alkohol bör därför omgående sänkas.
          </note>
          <note>
            Den danska nivån på alkoholskatter kan tjäna som ett riktmärke.
            I vår motion har vi ett detaljerat förslag på hur skatteskalan
            skulle kunna se ut.
          </note>
          <note>
            Trots att kommissionen tagit del av en tidtabell från svensk
            sida och inte haft några erinringar bör en revidering av tidsplanen
            göras. Det är bättre att ha en jämn upptrappning av kvantiteterna
            än att lägga de stora höjningarna mot slutet av perioden. Det
            är inte särskilt psykologiskt att göra som det nu är föreslaget.
          </note>
          <note>
            Dramatiken ökar, och risken är stor att laglydnaden på detta
            område försvinner i det närmaste helt.
          </note>
          <note>
            Vi har lagt fram ett detaljerat förslag till en annan tidtabell
            än regeringens. Hela frågan om införselreglerna skulle enligt
            vårt förslag bli mindre spännande.
          </note>
          <note>
            Om beslut samtidigt fattas om en anpassning av de svenska alkoholskatterna
            finns det stora möjligheter att kunna genomföra förändringen utan
            större risker för vare sig folkhälsan, laglydnaden eller skatteintäkterna.
          </note>
          <note>
            Fru talman! Vi anser att man bör sänka alkoholskatterna med ungefär
            35 %. Hur stora blir då kostnaderna för samhället om detta förslag
            genomförs? Det är naturligtvis svårt att beräkna. Att statens
            intäkter från alkoholskatter minskar ter sig vid en första anblick
            som tämligen säkert. Men detta kan mycket väl vara en felsyn.
          </note>
          <note>
            Redan i dag beskattas inte mer än hälften av all sprit som konsumeras.
            Det kommer att bli en kraftig ökning av såväl illegal som legal
            införsel av skattefri alkohol om de svenska skatterna inte anpassas
            till en mer europeisk nivå. Kalkylen för sänkta skatter är förmodligen
            inte alls lika negativ som en statisk beräkning indikerar. Den
            kan t.o.m. vara positiv i jämförelse med om skattesatserna inte
            ändras.
          </note>
          <note>
            Om skattesatserna sänks skulle många inte tycka det vara mödan
            värt att göra sig besväret att köpa alkoholdrycker utomlands.
            Dessutom skulle man med ökad upplysning i kombination med en antismuggelkampanj
            kunna förändra medborgarnas inställning till illegal hantering.
            Tillsammans skulle dessa faktorer kunna resultera i en kraftig
            ökning av handeln via
          </note>
          <note>
            Systembolaget på bekostnad av skattefri införsel. Om sänkningen
            av skatterna innebär att tre fjärdedelar av konsumtionen av sprit
            skulle bli beskattad i stället för som nu bara hälften skulle
            det vara en bra affär för staten och också för folkhälsan.
          </note>
          <note>
            Erfarenheterna från hanteringen av tobaksskatterna år 1997 visar
            hur en skatteökning innebar lägre skatteintäkter. Omvänt borde
            en ordentlig sänkning av alkoholskatterna medföra oförändrade
            eller högre skatteintäkter. Beräkningen av hur mycket samhället
            skulle tjäna på att försvåra för den organiserade brottsligheten
            kan inte heller kvantifieras i pengar.
          </note>
          <note>
            Nedläggningar eller neddragningar på bryggerier med åtföljande
            arbetslöshet skulle kosta samhället stora pengar, vilket också
            bör tas med i kalkylen.
          </note>
          <note>
            Fru talman! Vi är övertygade om att det är nödvändigt att sänka
            alkoholskatterna. Om införselreglerna och alkoholskatterna utformas
            på det sätt som vi föreslagit för de närmaste tre åren är jag
            övertygad om att effekterna för såväl folkhälsan som samhällets
            nettokostnader blir bättre än om man följer regeringens linje
            som den är presenterad i betänkandet.
          </note>
          <note>
            Fru talman! Jag har några frågor till Ulla Wester som, som boende
            i Skåne, borde ha en god kännedom om förhållandena där. På vilket
            sätt främjar utskottsmajoritetens förslag folkhälsan? Det blir
            högre införselkvantiteter och oförändrade skatter, trots att vi
            redan i dag har en alarmerande situation, som Länsstyrelsen i
            Skåne informerat om. Vad vill Ulla Wester svara de 5 000 bryggeriarbetare
            som vädjat till såväl regering som riksdag om en anpassning av
            ölskatten till dansk nivå för att kunna behålla jobben? Är danskt
            och tyskt öl bättre för folkhälsan än svenskt öl?
          </note>
          <note>
            Fru talman! Jag hoppas få svar på dessa frågor längre fram. I
            avvaktan på svaren yrkar jag bifall till reservation nr 1, men
            står givetvis bakom även den andra moderata reservationen.
          </note>
          <note type="speaker">
            Anf. 81 KENNETH LANTZ (kd):
          </note>
          <note>
            Fru talman! Kristdemokraterna har med anledning av det betänkande
            vi nu har att debattera motionerat om avslag på propositionen.
            Motivet till detta är den ståndpunkt vi haft hela tiden sedan
            det blev aktuellt med ett accepterande av EU-lagstiftningen. Jag
            yrkar redan nu bifall till reservation 2 vid mom. 1.
          </note>
          <note>
            Sverige har alltsedan mitten på 1800-talet haft folkrörelser
            som på ett lovvärt sätt arbetat för en restriktiv hållning gentemot
            alkoholen. Kulturen i
          </note>
          <note>
            Sverige har varit och är förhoppningsvis än i dag, i alla fall
            i vissa kretsar - emellertid kanske i allt mindre kretsar - av
            sådan natur att man har en avvikande hållning till alkoholen jämfört
            med andra länders tradition. Jag vill på intet sätt rättfärdiga
            alkoholen genom att nämna andra länders tämligen modesta hållning
            till begränsning av alkoholhaltiga drycker.
          </note>
          <note>
            Vi svenskar ska vara svenska och eftersträva den kultur vi har
            fått med oss från barnsben.
          </note>
          <note>
            Alkoholpolitiken i Sverige har sedan lång tid tillbaka uppfattats
            av många som restriktiv. Denna politik och hållning har genom
            det statliga monopolet varit ganska enkel att bevara och kontrollera
            genom tiderna, och folk har accepterat detta. Men i dag ser det
            annorlunda ut. Människor reser betydligt mer.
          </note>
          <note>
            Opinionen påverkas och förändras genom resor och inte minst genom
            TV- och filmtittandet. Allt oftare möts vi av och upplever en
            passiv alkoholreklam rakt in i det svenska folkhemmet.
          </note>
          <note>
            Den svenska alkoholpolitiken har haft sitt ursprung i folkrörelsernas
            uppbyggnad vid 1800-talets mitt. Det fanns en tid då det säkerligen
            fanns behov av denna ganska snäva politik. Alltför många människor
            hade då lockats med och bundits av alkoholens avskräckande beroende.
          </note>
          <note>
            I dag är samhället och även människorna annorlunda. Alkoholen
            har fått en annan status. TV, video och vanliga filmer visar alltmer
            från andra kulturer, och dessutom har alkoholen nära nog blivit
            ett normalt eller i alla fall vanligt inslag i alla samhällsskikt.
          </note>
          <note>
            Det tycks vara så att det inte går att visa en film utan inslag
            av välkomstdrinkar eller andra alkoholintag.
          </note>
          <note>
            Detta borde inte ha någon betydelse, men gång på gång bevisas
            mediernas genomslagskraft när det gäller människans beteende och
            handlande. Vi människor är och ska förbli fria varelser och individer
            med ett fast eget förstånd som i normalfallet kan fatta beslut
            utifrån de konsekvenser ett visst handlande eller ett beslut kan
            få.
          </note>
          <note>
            Fru talman! Jag vill med anledning av min kanske oväntade inledning
            tydligt tala om att kristdemokraterna på intet vis kan tänka sig
            en utökning av införselkvoterna eller göra alkoholhaltiga drycker
            mer tillgängliga för människor i allmänhet och för ungdomar och
            storkonsumenter i synnerhet.
          </note>
          <note>
            I vår reservation tillsammans med Centerpartiet,
          </note>
          <note>
            Folkpartiet och Miljöpartiet tar vi avstånd från den svängning
            som svenska regeringen gjort i ärendet. På utskottsresan till
            Bryssel och sammanträffandet med ansvarige kommissionären Bolkestein
            fanns en bred majoritet för att Sverige skulle agera och verkligen
            driva frågan om att få behålla det svenska undantaget.
          </note>
          <note>
            Det är märkligt att regeringen, som vi skriver i reservation
            2, bytt fot i en så viktig fråga.
          </note>
          <note>
            För oss svenskar är detta en fråga inom folkhälsoområdet. Det
            har inte blivit någon mätbar förbättring vad gäller alkoholkonsumtionen.
            Risken är snarare att konsumtionen ökar på bekostnad av svartsprit,
            hembränt och införsel från utlandet.
          </note>
          <note>
            Det skulle kunna finnas olika argument för att eventuellt ta
            bort de svenska begränsningarna av alkoholinförsel. Det kan finnas
            skäl att sänka skatten.
          </note>
          <note>
            Vi hör och kommer i denna debatt att höra olika linjer som talar
            varmt för respektive åsikt.
          </note>
          <note>
            Som helsingborgare skulle jag kunna känna en viss förståelse
            för en sänkning av svensk alkoholskatt.
          </note>
          <note>
            Det kommer i framtiden att bli ännu mera öl och vin som ska transporteras
            via Öresundsbron och färjorna från Danmark och Tyskland. Detta
            vill vi inte förbjuda, men ett observandum är att den svenska
            skatten snarare uppmuntrar till att ta med allt större volymer
            än att handla på våra svenska utskänkningsställen.
          </note>
          <note>
            På färjorna mellan Helsingborg och Helsingör transporteras redan
            i dag oerhört stora mängder öl och vin dagligen. Vi kan bara ana
            vad dagens beslut kommer att innebära. Signalen är tyvärr tydlig.
            Den svenska lagstiftaren accepterar en allt större legal införsel
            av alkohol, och detta får till följd att såväl ungdomar som andra
            konsumenter som kanske inte borde öka sin konsumtion erbjuds allt
            billigare och mer lättillgängliga alkoholdrycker.
          </note>
          <note>
            Fru talman! Jag vill med anledning av hälsoaspekterna säga att
            statistiken är tydlig. Alltför hög konsumtion ger allvarliga skador
            på lever och andra organ. Detta är både känt och bevisat. Även
            om veckotidningar och andra försöker intala oss att ett glas vin
            om dagen skulle vara nyttigt finns det så mycket viktigare hälsofrämjande
            livsstilar att bejaka.
          </note>
          <note>
            Det är inte nödvändigt och säkert inte särskilt lämpligt att
            basunera ut värdet av ett glas vin om dagen. På detta sätt bejakas
            och legitimeras konsumtionen.
          </note>
          <note>
            Följdverkningarna kan bli förödande. Det är mycket viktigare
            att staten satsar medel på folkhälsofrämjande åtgärder och t.ex.
            får oss att röra på oss mer, cykla i stället för att köra kortare
            bilsträckor och promenera i stället för att sitta hemma i soffan.
          </note>
          <note>
            Kristdemokraterna anser inte att de nya införselreglerna kommer
            att förbättra folkhälsan, snarare tvärtom. Det är därför vi säger
            nej till propositionen och hemställan i betänkandet.
          </note>
          <note>
            Vad gäller attityderna till alkoholen vill jag säga följande.
            Jag har inte minnesbilden helt klar för mig, men det finns forskning
            om ungdomars attityd och debut vad gäller alkoholhaltiga drycker.
            I de familjer där alkohol inte serverats eller ens funnits med
            i livsstilen har barnens debut kommit mycket senare. Det är i
            samma undersökning bevisat att ju senare alkoholdebut man får,
            desto bättre har man lärt sig att kunna ha en avhållsam attityd
            till alkoholen. Därmed blir konsumtionen totalt sett mindre, och
            dessutom blir skadorna mindre allvarliga.
          </note>
          <note>
            Det ska i sammanhanget sägas att det inte nödvändigtvis följer
            skador och problem med ett alkoholintag. Det är återigen en fråga
            om rätt attityd.
          </note>
          <note>
            Jag har ett exempel från nyårsafton 1999. Jag var tillsammans
            med min hustru i Cannes. Tusentals människor rörde sig på strandpromenaden
            i denna vackra franska stad. Vi såg ett mäktigt fyrverkeri.
          </note>
          <note>
            Ljumma vindar och i övrigt bra väder välkomnade massorna ned
            till strandkanten. Efter tolvslaget förundrades jag över att varken
            se tomma champagneflaskor eller överfyllda människor. Däremot
            hörde jag om stämningen i min egen hemstad denna natt. Jag vill
            på intet sätt legitimera alkoholen, men attityden är viktig. I
            detta sammanhang har föräldrar ett stort ansvar för att hindra
            sina barn och ungdomar från att bli storkonsumenter.
          </note>
          <note>
            Folkhälsan är viktig. I Romfördraget, artikel 30, och enligt
            Amsterdamfördraget ska restriktioner för import kunna tillåtas
            med hänvisning till bl.a. människors och djurs hälsa. I artikel
            152 kan man vidare läsa att en hög hälsoskyddsnivå ska säkerställas
            vid utformningen och genomförandet av all gemenskapspolitik och
            alla gemenskapspåtgärder. Därför bör
          </note>
          <note>
            Sverige stå fast vid tolkningen av de svenska undantagsreglerna,
            och vi borde hålla fast vid dem så länge rådet inte beslutar om
            något annat.
          </note>
          <note>
            För oss svenskar är folkhälsan mycket viktig. Den kan bäst bevaras
            och förhoppningsvis även förbättras om informationen om alkohol
            förbättras och blir mer tillgänglig för alla människor.
          </note>
          <note>
            Vad gäller andra länders attityder och vanor vill jag säga följande.
            Hur många gånger har vi inte hört att man både i Danmark och Frankrike
            har bättre öloch vinvanor än vi svenskar? Må så vara - jag kan
            hålla med om detta - men vi får inte glömma bort att samma länder
            också toppar statistiken vad gäller leverskador.
          </note>
          <note>
            Kostnaderna för samhället blir betydligt större än vad skattepengarna
            inbringar. Nämnda länder har på senare tid även sneglat på och
            börjat ta till svensk folkhälsomodell. Det finns allt för dem
            att vinna på en förbättrad folkhälsolinje. Då ska inte vi i Sverige
            gå ifrån denna sedan lång tid tillbaka väl inarbetade attityd
            till folkhälsan. Snarare borde information om och attityd till
            bättre folkhälsa stärkas.
          </note>
          <note>
            Sammanfattningsvis, fru talman, anser kristdemokraterna att regeringen
            borde kunna driva den svenska linjen avseende införselnivåerna
            hårdare. Med anledning av detta är vår reservation skriven. Vi
            har i denna linje gott stöd av flera partier.
          </note>
          <note>
            Den svenska alkoholpolitiken har hittills varit framgångsrik
            och får inte raseras. Politiken har syftat till att minska alkoholmissbruket
            och präglats dels av beskattning samt reglering av handel och
            utskänkning, dels av insatser inom hälso- och sjukvård samt socialtjänst
            av såväl förebyggande som rehabiliterande karaktär.
          </note>
          <note>
            I detta sammanhang har stora och betydelsefulla insatser gjorts
            av ideella organisationer. Dessa rörelser får inte negligeras
            eller glömmas bort. Snarare ska de uppmuntras.
          </note>
          <note type="speaker">
            Anf. 82 ROLF KENNERYD (c):
          </note>
          <note>
            Fru talman! Reglerna för införsel från andra EU-
          </note>
          <note>
            länder har varit en stor och betydelsefull fråga under förhandlingarna
            inför det svenska medlemskapet i EU
          </note>
          <note>
            och är det alltjämt. Det var en viktig framgång i medlemskapsförhandlingarna
            att kunna bibehålla de strikta införselregler som då förhandlades
            fram. Sakligt sett har Sverige haft en stark position för att
            behålla en fortsatt stark restriktivitet när det gäller införselregler
            för alkohol och tobak. Hälsoaspekten är grundstenen i den argumentation
            som förklarar och försvarar den svenska hållningen.
          </note>
          <note>
            Den process som föregått den proposition som ligger till grund
            för det här betänkandet har emellertid präglats av valhänthet,
            brist på struktur och strategi och även brist på engagemang från
            den svenska regeringen. Regeringen har näst intill kapitulerat
            inför
          </note>
          <note>
            EU-kommissionen på det här området.
          </note>
          <note>
            Jag är naturligtvis medveten om att arbetet har försvårats av
            att moderaterna så tydligt har kastat loss från den traditionella
            och framgångsrika svenska alkoholpolitiken. Den splittring i den
            här frågan som därmed har dokumenterats i det svenska parlamentet
            och därmed också i det svenska samhället har naturligtvis skickligt
            utnyttjats av kommissionären under förhandlingarnas gång. Det
            är just i sådana här situationer som det verkligen ställer stora
            krav på struktur, strategi och engagemang. Tyvärr har inte regeringen
            lyckats mobilisera dessa egenskaper.
          </note>
          <note>
            Vi anser framför allt att regeringen borde ha använt folkhälsoargumentet
            i förhandlingarna med EU-
          </note>
          <note>
            kommissionen. I såväl Romfördraget som i Amsterdamfördraget anges
            att restriktion mot import ska tillåtas med hänvisning till människors
            och djurs hälsa och liv. Det har för övrigt hänvisats till detta
            inslag i fördragen i bl.a. diskussionen om möjligheten att exportera
            svenskt snus till övriga EU-länder.
          </note>
          <note>
            Vi anser att riksdagen bör avslå den här propositionen, och att
            Sverige bör hävda att de svenska undantagsreglerna förlängs automatiskt
            om inte rådet fattar ett annat beslut i enhällighet. Om kommissionen
            då skulle föra frågan till EG-domstolen, vilket ju inte alls är
            självklart, torde den svenska hållningen ha goda möjligheter att
            vinna domstolens gehör.
          </note>
          <note>
            Fru talman! Jag vill mot denna bakgrund yrka bifall till reservation
            2 och även till reservation 4, som behandlar inriktningen av kommande
            åtgärder.
          </note>
          <note>
            I reservation 4 framhålls bl.a. att vi måste fortsätta den restriktiva
            politik som syftar till att sänka den totala alkohol- och tobakskonsumtionen
            och därmed de totala skadorna, som orsakar samhället stora kostnader
            och som innebär stora lidanden för många individer. För åtskilliga
            människor medför alkoholens och tobakens skadegörelser rena tragedier.
            Jag tycker att det förtjänar att påpekas att när vi talar om hälsoeffekter
            är det icke enbart effekter på brukarnas lever, lungor och andra
            organ, utan det är också effekterna av den brottsliga verksamhet
            som i så stor utsträckning har sitt ursprung i missbruk av alkohol,
            t.ex.
          </note>
          <note>
            kvinnomisshandel.
          </note>
          <note>
            Vi anser också att Sverige bör verka för samma alkoholpolitik
            inom den europeiska unionen, allt i syfte att minska skadorna
            genom en lägre alkoholoch tobakskonsumtion.
          </note>
          <note type="speaker">
            Anf. 83 BO KÖNBERG (fp):
          </note>
          <note>
            Fru talman! Skatteutskottets betänkande nr 23
          </note>
          <note>
            med den föga upphetsande titeln Privat införsel av alkoholdrycker,
            m.m. är det vi diskuterar just nu.
          </note>
          <note>
            Bakom den döljer sig en mycket allvarlig försvagning av det kanske
            viktigaste inslaget i svensk folkhälsopolitik. Ett bifall till
            propositionen kommer att leda till ökat lidande och sämre folkhälsa.
          </note>
          <note>
            När vi diskuterar den frågan i kammaren finns inte någon från
            regeringen med oss. Det finns ingen socialminister i kammaren
            som är beredd att diskutera denna fråga, utan vi diskuterar den
            tydligen i huvudsak som en skattefråga.
          </note>
          <note>
            Den svenska sociala alkoholpolitiken har varit framgångsrik.
            Självfallet har vi alkoholproblem i vårt land. Självfallet har
            vi alkoholskador i vårt land, fysiska och psykiska. Men politiken
            har jämfört med nästan alla andra länder varit framgångsrik.
          </note>
          <note>
            Länder som tillämpat liknande alkoholpolitik som vi - jag tänker
            på länder som Norge och Island - har liknande folkhälsotal som
            vi.
          </note>
          <note>
            Två huvudinslag, och många andra inslag, finns i den svenska
            alkoholpolitiken. Det ena är en aktiv prispolitik, dvs. höga priser
            på alkoholen. Det andra är en detaljhandel utan privata vinstintressen.
            Bakom denna alkoholpolitik har till helt nyligen stått samtliga
            partier i denna riksdag, förutom Moderaterna.
          </note>
          <note>
            I samband med de angelägna förhandlingarna om svenskt medlemskap
            i den europeiska unionen var det uppenbart att ett av problemen
            hade att göra med alkoholpolitiken. Därför var vi, både från den
            dåvarande regeringens sida och den socialdemokratiska oppositionens,
            som intimt var involverad i de förhandlingarna på ett mycket bra
            sätt, överens om att vi hade funnit en lösning som skulle kunna
            hantera införselreglerna och det hot de förstås innebar mot en
            aktiv prispolitik. Vi var såväl i de propositioner som den borgerliga
            regeringen lade fram som i de den därpå tillträdande socialdemokratiska
            regeringen lade fram överens om att det svenska undantaget skulle
            behållas tills ett enigt ministerråd bestämde något annat, dvs.
            i klartext: Sverige skulle ha vetorätt mot en förändring på den
            här punkten.
          </note>
          <note>
            Inför förhandlingarna 1996 fanns det förstås oro på flera håll
            för hur det skulle gå och hur man skulle lyckas se till att undantaget
            förlängdes. Men i botten kände vi till den tolkning som vi hade
            gjort i god tro, såväl från socialdemokraternas som de borgerliga
            partiernas sida.
          </note>
          <note>
            Ett bekymmer i förhandlingarna den gången var att regeringen
            misslyckades med att behålla Danmark och Finland på samma sida
            som Sverige. Det är självklart att det underlättar i EU-arbetet,
            om inte i den rättsliga processen så i det dagliga arbetet i ministerrådet,
            om det är flera länder som står bakom en linje. Det var förstås
            en allvarlig försvagning av de framtida möjligheterna.
          </note>
          <note>
            Den lösning som Sverige fick genom att stå fast var alla överens
            om var bättre än den lösning som
          </note>
          <note>
            Danmark och Finland fick.
          </note>
          <note>
            Det var alldeles uppenbart, och går inte att bestrida, att Sverige
            kunde när som helst då eller när som helst därefter fått samma
            dåliga lösning som Danmark och Finland, dvs. att undantagen skulle
            upphöra några år in på 2000-talet.
          </note>
          <note>
            Sedan kom då de nu aktuella förhandlingarna.
          </note>
          <note>
            Den bild som efter ett tag började framtona var en bild av en
            ganska passiv regering, dvs. en regering som inte uppfattade detta
            som en stor och viktig fråga. Vi i Folkpartiet hoppades att vi
            hade fel i den oron. Vi fick tydliga signaler från socialdemokraterna
            i riksdagen och regeringen att man stod fast bakom den linje som
            funnits förut och den svenska tolkningen. Det var en sen aktivitet,
            och det var brist på engagemang, och när man hade chansen att
            svara kommissionen i början av året upprepade man inte de svenska
            argumenten. Under hela den tiden hade man stöd av sex av riksdagens
            sju partier.
          </note>
          <note>
            Skatteutskottet träffade den ansvarige kommissionären i början
            av året och framförde de svenska synpunkterna från de partier
            som stod bakom dem. Måndagen den 6 mars var kommissionären på
            besök i
          </note>
          <note>
            Stockholm och fick då återigen höra den svenska positionen från
            företrädare från såväl skatte- som socialutskotten - återigen
            med undantag av moderaterna. På fredagen i samma vecka sprider
            plötsligt finansminister Bosse Ringholm en pessimistisk och defaitistisk
            bild av läget inför EU-nämnden. På måndagen därefter - bara en
            vecka efter det att Bolkestein var i Stockholm och träffade utskotten
            - i samband med ett telefonsamtal med EU-nämnden i Stockholm och
            förberedelserna inför ministerrådet, vet finansministern en halvtimme
            innan inte om ärendet ska upp på mötet. En timme senare har han
            kapitulerat och därmed underminerat en av de två grundpelarna
            i den svenska sociala alkoholpolitiken.
          </note>
          <note>
            Några dagar senare träffas man i EU-nämnden och får en rapport
            från finansministern. Den förste som begär ordet på den punkten
            är moderaternas företrädare Lars Tobisson. Han säger då följande:
          </note>
          <note>
            "Först vill jag gratulera finansministern till vad som i medierna
            har beskrivits som en stor förhandlingsframgång. Jag tycker att
            det har varit väldigt bra. Jag ger detta beröm desto hellre som
            uppgörelsen på egentligen varje punkt överensstämmer med vad vi
            moderater har hävdat och begärt från allra första början."
          </note>
          <note>
            Ordföranden i riksdagens nykterhetsgrupp, riksdagsmannen Göran
            Magnusson, uttalade tillfredsställelse över att man hade lyckats
            uppnå en uppgörelse på denna grund, och han antydde att detta
            var en förhandlingsframgång. Detta skedde samtidigt som det var
            samma dåliga uppgörelse som vi i fyra års tid hade kunnat få vilken
            eftermiddag som helst.
          </note>
          <note>
            Grunden för detta, fru talman, skulle enligt propositionen vara
            en rättslig analys som hade visat att vi inte kunde upprätthålla
            den ståndpunkt som alla från svensk sida har intagit dessförinnan.
            I den promemoria, som inte finns redovisad i propositionen men
            som går att begära ut från departementet, är slutsatsen gjord
            av en jurist att det finns övervägande skäl för att vi inte skulle
            vinna gehör i EG-domstolen. Promemorian är såvitt jag förstår
            daterad till efter den Ringholmska kapitulationen och har uppenbarligen
            tagits fram i slutskedet inför de förhandlingar som man i tre
            och ett halvt års tid har känt till skulle äga rum.
          </note>
          <note>
            Fru talman! Jag har länge intresserat mig för politik och riksdagsarbete.
            Det är möjligt att jag har missat någonting när jag nu säger att
            jag undrar om något så stort och viktigt beslut som det Bosse
            Ringholm fattade den 13 mars har fattats på så dåliga grunder
            som i det här fallet.
          </note>
          <note>
            Fru talman! Jag har några synpunkter till, men för att inte glömma
            bort något yrkar jag nu bifall till reservationerna 2 och 4. I
            reservation 2 yrkar vi, tillsammans med tre andra partier, avslag
            på propositionen.
          </note>
          <note>
            Om några timmar kommer det sannolikt att bli så att socialdemokrater,
            moderater och även vänsterpartister, raserar en av de två viktigaste
            hörnpelarna i den sociala alkoholpolitiken. Vad gäller Socialdemokraterna
            och Vänsterpartiet är det ett mysterium. Jag har ett par frågor
            till Göran Magnusson, som jag tycker mig se på talarlistan, annars
            till den socialdemokrat som kommer att företräda Socialdemokraterna
            i debatten.
          </note>
          <note>
            För det första: Anser regeringen att man har skött det uppdrag
            man fick från riksdagen vad gäller alkoholpolitiken och förhandlingarna
            i EU? För det andra:
          </note>
          <note>
            Hur ser man på vad som kommer att hända med alkoholskadorna i
            vårt land när de nya införselreglerna börjar användas?
          </note>
          <note>
            Vad gäller moderaterna finns inget mysterium. De har länge velat
            bli av med den sociala alkoholpolitiken. Nu tas ett stort steg
            bort från den, och de är förstås nöjda. I den debatt som vi har
            hört handlar det om införselbestämmelser, EG-regler, tolkningar
            av det rättsliga läget, svartspritens pris och annat. Men moderaterna
            är också emot den andra hörnpelaren i den svenska alkoholpolitiken.
            De vill ju avskaffa det detaljhandelsmonopol vi har haft sedan
            flera generationer tillbaka. I andra sammanhang har de uttryckt
            skepsis mot åldersgränsen. Jag skulle gärna vilja höra från moderat
            håll hur det är: Om ni från moderaterna skulle få gehör för ert
            andra huvudkrav, vad återstår då av den sociala alkoholpolitiken,
            och vad kommer då att hända med alkoholskadorna i vårt land?
          </note>
          <note>
            I detta anförande instämde Elver Jonsson (fp).
          </note>
          <note type="speaker">
            Anf. 84 CARL ERIK HEDLUND (m) replik:
          </note>
          <note>
            Fru talman! I och för sig skulle jag kunna ta replikskiftet med
            min bänkkamrat, Bo Könberg, men nu tar vi det mer publikt.
          </note>
          <note>
            Jag försökte lägga fram i mitt inledningsanförande att vi verkligen
            känner det sociala ansvaret för folkhälsan, men vi får inte bygga
            upp några illusioner. Vi är medlemmar i den europeiska unionen.
            Vi har en konsumtion av alkohol som är hög i landet - mycket högre
            än de officiella siffrorna. Så mycket som hälften av all sprit
            som konsumeras i landet är inte distribuerad via Systembolaget
            och beskattad. Det finns en organiserad brottslighet som hanterar
            detta. Vi måste få en förändring till stånd på det planet.
          </note>
          <note>
            Anser Bo Könberg att det är bättre att ha det som det är i dag
            med ett så stort inslag av illegal hantering i stället för att
            göra det legalt och acceptera samma förhållanden som gäller i
            andra länder i Europa? Vi har också varit inne på att bedriva
            en upplysningsverksamhet liknande den som har varit så framgångsrik
            när det har gällt att få ned tobakskonsumtionen.
          </note>
          <note type="speaker">
            Anf. 85 BO KÖNBERG (fp) replik:
          </note>
          <note>
            Fru talman! För den allmänna debattens skull är det väl bättre
            om min bänkkamrat Carl Erik Hedlund och jag för debatten från
            talarstolen än bara i bänken.
          </note>
          <note>
            Det sägs nu att moderaterna känner ansvar och är engagerade i
            frågan om alkoholpolitiken. Det som förbryllar är att man på varje
            punkt, utom allmänna tal om upplysning, är emot saker som har
            visat sig fungera och har bidragit till att Sverige har färre
            alkoholskador än de flesta andra länder i världen. Det var därför
            jag nämnde - trots att detta, fru talman, formellt är en skatteutskottsdebatt
            - frågan om detaljhandelsmonopolet, där man inte kan åberopa några
          </note>
          <note>
            EG-skäl, utförsel eller införsel över gränserna eller något annat.
            Det visar på en systematik i det moderata tänkandet. Moderaterna
            har varit emot varje inslag i en social alkoholpolitik, utom tal
            om upplysning.
          </note>
          <note>
            Nu är självklart alla mycket engagerade för upplysning. Det finns
            områden inom folkhälsan där upplysning har haft god effekt. Tobaksrökning
            är sannolikt ett sådant exempel. Men det finns, tyvärr, mycket
            lite material som visar att allmänna upplysningskampanjer om alkohol
            går emot så tunga krafter som låga priser, stor tillgänglighet
            osv. Eller känner Carl Erik
          </note>
          <note>
            Hedlund till några sådana undersökningar?
          </note>
          <note type="speaker">
            Anf. 86 CARL ERIK HEDLUND (m) replik:
          </note>
          <note>
            Fru talman! Moderaternas uppfattning om detaljhandelsmonopolet
            är att på det området, som på andra områden, finns det ett godtagbart
            alternativ, nämligen att vi har licensierad handel eller något
            annat med kontroll. Det behöver inte vara monopolverksamhet.
          </note>
          <note>
            Systembolagets kostnader är förmodligen högre än vad de skulle
            vara om distributionen skedde i konkurrens.
          </note>
          <note>
            Detta har inte någon bäring på den sociala aspekten. Tillgängligheten
            är i dag hög. Vi har försök med lördagsöppet. Vi har kvällsöppet,
            och vi har enligt tidningarna fler butiker. Jag kan alltså inte
            se att själva detaljhandelsmonopolet har något att göra med alkoholpolitiken
            som sådan.
          </note>
          <note>
            Upplysningskampanjen om alkoholen har varit minst sagt tafflig.
            Man måste satsa betydligt större resurser, och den måste naturligtvis
            genomföras på ett betydligt mer pedagogiskt sätt för att kunna
            få någon effekt.
          </note>
          <note>
            Som jag har varit inne på några gånger tidigare har vi erfarenheter
            av ett långsiktigt arbete som har bedrivits av bl.a. Non Smoking
            Generation när det gäller tobaken. Varför skulle man inte kunna
            få samma resultat när det gäller alkoholen? Jag kan fortfarande
            inte förstå varför det är bättre att ha en stor illegal hantering
            av alkohol i landet än att ha en legal hantering, där vi i alla
            fall har någon form av kontroll över det hela, samtidigt som vi
            kan begränsa den organiserade brottsligheten.
          </note>
          <note type="speaker">
            Anf. 87 BO KÖNBERG (fp) replik:
          </note>
          <note>
            Fru talman! Som jag redan har nämnt några gånger och som har
            nämnts hundratals gånger genom åren i riksdagsdebatter om alkoholpolitiken
            har vi under
          </note>
          <note>
            1900-talet lärt oss några saker. Vi har lärt oss det i och för
            sig självklara, speciellt för moderater och liberaler, nämligen
            att priset på en vara eller tjänst har betydelse för konsumtionen.
            Men vi har också - åtminstone många av oss - lärt oss att om man
            vill ha en låg försäljning av någonting är det en fördel att hålla
            de privata vinstintressena borta.
          </note>
          <note>
            Carl Erik Hedlund, jag och många andra vill ha en marknadsekonomi
            därför att vi betraktar den som mycket effektiv. När jag ställer
            frågan till Carl Erik
          </note>
          <note>
            Hedlund varför man ska ta bort Systembolaget börjar
          </note>
          <note>
            Carl Erik Hedlund i en debatt som borde handla om den sociala
            alkoholpolitiken diskutera huruvida Systembolaget är kostnadseffektivt
            eller inte. Varken jag, någon annan folkpartist eller någon annan
            anhängare av en social alkoholpolitik har någonsin använt argumentet
            att vi skulle vilja behålla monopolet därför att det skulle vara
            effektivt vad gäller kostnaden per såld flaska eller något sådant.
            Vi har varit för det därför att det ger mindre skador i landet.
            I stället för att diskutera den frågan tar Carl Erik Hedlund upp
            frågan om kostnadseffektiviteten per försåld flaska.
          </note>
          <note>
            Det är förstås så att upplysning i många olika sammanhang har
            effekt, men den dystra erfarenheten från mängder av länder är
            att upplysning om alkohol inte räcker för att hålla alkoholkonsumtionen
            på en bra nivå, dvs. på den traditionella svenska nivån, om motkrafterna
            är för starka.
          </note>
          <note>
            Jag ska därför innan jag avslutar mitt inlägg göra en förutsägelse.
            Den är att om priserna i Sverige sjunker, om vi börjar sälja alkohol
            på mängder av ställen i landet med privat vinstintresse och om
            vi lägger ned aldrig så många hundratal miljoner på den bästa
            reklamkampanjen, kommer alkoholkonsumtionen och alkoholskadorna
            ändå att stiga.
          </note>
          <note type="speaker">
            Anf. 88 YVONNE RUWAIDA (mp):
          </note>
          <note>
            Fru talman! Jag vill börja med att uttala tre ord:
          </note>
          <note>
            löftessvek, EU-vek och folkhälsolek. Det som regeringen här sysslar
            med är ett löftessvek. Man har visat sig vara EU-vek, och man
            har agerat som om folkhälsa är en lek.
          </note>
          <note>
            Detta kanske låter roligt, men det är det inte. Den proposition
            som vi nu yrkar avslag på innebär att införselreglerna för alkohol
            ändras och att svensk alkoholpolitik raseras. Den svenska alkoholpolitiken
            har haft en folklig förankring. Den svenska alkoholpolitiken har
            sprungit ur svensk folksjäl, inte lagts på ovanifrån från politikerna.
            Den har byggt på att man ska minska tillgängligheten av alkohol
            för att minska konsumtionen.
          </note>
          <note>
            När man avvecklar införselreglerna för alkohol på det här viset
            minskar förutsättningarna för en svensk alkoholpolitik över huvud
            taget. Vi anser att Sverige borde stå fast vid den tolkning som
            man har gjort av de svenska undantagsreglerna, så länge rådet
            inte enhälligt fattar ett annat beslut.
          </note>
          <note>
            Vad bygger man då det här beslutet på? Det bygger på en väldigt
            tunn rättslig analys. Man har hänvisat till att det är ytterst
            osäkert att Sverige vid en domstolsprövning skulle få stöd för
            sin tolkning av möjligheten att behålla en införselbegränsning
            utan sluttidpunkt. Det är ingen djupare rättslig analys.
          </note>
          <note>
            Man har inte heller någon plan för hur den svenska alkoholpolitiken
            ska se ut i sin helhet, utan man genomför detta beslut utifrån
            att finansminister Bosse
          </note>
          <note>
            Ringholm på EU-nivå gick med på att avskaffa de svenska undantagen.
          </note>
          <note>
            Det är också ett parlamentariskt dåligt förankrat beslut. Det
            komiska är att alla partier utom Moderaterna i riksdagen onsdagen
            efter det att finansministern gått med på att ta bort de svenska
            undantagen röstade för en reservation om bibehållande av undantagen.
            Han hade då i och för sig tagit upp frågan i
          </note>
          <note>
            EU-nämnden för en kort diskussion, men det kan inte kallas en
            verklig förankring.
          </note>
          <note>
            Det som man undrar är vilka motiven bakom Bosse Ringholms agerande
            är. Jag anser att regeringen i den här frågan inte har agerat
            på ett tydligt sätt på
          </note>
          <note>
            EU-nivå. Man har inte drivit frågan med kraft, och man vågar
            inte vara lite bråkig. Jag tycker att man har agerat väldigt besynnerligt
            i den här frågan.
          </note>
          <note>
            Är det så att artikel 152 i Romfördraget, som säger att en hög
            hälsoskyddsnivå ska säkerställas vid utformningen och genomförandet
            av all gemenskapspolitik och alla gemenskapsåtgärder, inte betyder
            någonting? Den får ju allvarliga konsekvenser för hela EU-samarbetet.
            Borde vi inte förfäkta och försvara artikel 152 och tydligt driva
            frågor? Tyvärr verkar det som om regeringen i fråga efter fråga
            på
          </note>
          <note>
            EU-nivå lägger sig ganska platt. Sverige är det land som allra
            mest - vi är bäst i klassen - implementerar
          </note>
          <note>
            EU-direktiv och inte tydligt vågar driva frågor. Det är inte
            bra. I det avseendet agerar man EU-vekt.
          </note>
          <note>
            Det gäller här frågan om att de svenska undantagen skulle kunna
            bibehållas, som man sade i inför folkomröstningen om ett medlemskap
            i EU. Socialdemokraterna var väldigt tydliga och sade att vi kan
            bevara svensk alkoholpolitik. Vi står här i dag några år senare
            och har börjat rasera svensk alkoholpolitik på ett sätt som dessutom
            är planlöst och oansvarigt.
          </note>
          <note>
            Hade man tyckt och ansett att man inte kan bevara de svenska
            undantagen, borde man samtidigt ha lagt fram ett förslag till
            hur den svenska alkoholpolitiken i sin helhet ska se ut. Ett sådant
            agerande har vi inte sett från regeringen i denna fråga, och det
            är anmärkningsvärt.
          </note>
          <note>
            Jag yrkar avslag på propositionen och stöder reservation 2.
          </note>
          <note type="speaker">
            Anf. 89 ULLA WESTER (s):
          </note>
          <note>
            Fru talman! Ibland blir det väldigt tydligt att en fråga vägrar
            att låta sig inlemmas i riksdagens utskottsindelning. Det är omöjligt
            och även meningslöst att diskutera införselregler och alkoholskatter
            utan att ge sig in på socialutskottets domäner.
          </note>
          <note>
            Den här gången - som så många gånger tidigare -
          </note>
          <note>
            har utskottet använt sig av möjligheten att inhämta yttrande.
            Socialutskottet har gjort ett mycket gott arbete och har gett
            svar på den del som ligger inom det utskottets kompetensområde.
            Tillsammans har vi format en helhet.
          </note>
          <note>
            Det är väl så att alkoholpolitiken intresserar de flesta. Politiker
            eller inte - synpunkter har vi var och en, mer eller mindre välgrundade.
          </note>
          <note>
            Sedan många år har heller inte de alkoholpolitiska frågorna varit
            partiskiljande. Med ett enda undantag har vi i Sveriges riksdag
            varit överens om tagen.
          </note>
          <note>
            Undantaget har ju varit moderaterna som faktiskt har stått helt
            ensamma med sin uppfattning.
          </note>
          <note>
            Utan att ta för stora ord i min mun törs jag säga att vi andra
            har haft rätt och Moderaterna fel. Den åsikten grundar jag på
            all internationell statistik som så entydigt visar att vi i vårt
            land, jämfört med hur det är i alla andra länder, har mycket gynnsammare
            siffror vad gäller mängden konsumerad alkohol och de alkoholrelaterade
            skador som överkonsumtion medför.
          </note>
          <note>
            Jag är stolt över vår alkoholpolitik och det tycker jag att vi
            alla har all anledning att vara. Det är ju ingen slump att vi
            har lyckats bättre än andra, utan det är resultatet av ett medvetet
            politiskt arbete med stark förankring. Alla partier utom ett har
            förstått sambanden mellan tillgänglighet, pris, konsumtion och
            skador. Men trots våra framgångar finns det i vårt land alldeles
            för många som direkt eller indirekt är offer för alkoholens skadeverkningar,
            och varje enskilt offer innebär naturligtvis en tragik.
          </note>
          <note>
            Nu står vi inför en förändring av införselreglerna och inför
            att anpassa dessa till EU:s regelverk. Det är förvisso en stor
            förändring och också en mer eller mindre oönskad sådan. Men själva
            grundtanken kring den restriktiva alkoholpolitiken är och förblir
            densamma. Vad vi nu måste göra är att förstärka arbetet med de
            andra alkoholpolitiska instrumenten. Exakt vilka de blir kommer
            vi att få svar på när den nya alkoholpolitiska handlingsplanen
            i höst läggs på riksdagens bord.
          </note>
          <note>
            Det är bara Moderaterna som är odelat positivt till att vi nu
            måste lämna vårt "undantagstillstånd". För dem innebär kvothöjningarna
            inga problem, snarare tvärtom. Bekymren är i stället att den första
            kvothöjningen borde ha varit större och att upptrappningen under
            de kommande åren borde gå fortare. Alla negativa konsekvenser
            vill de avhjälpa genom att sänka skatterna - i och för sig inget
            nytt under solen.
          </note>
          <note>
            Det var förvånande att här höra att också Kristdemokraternas
            representant lämnar dörren öppen för skattesänkningar. Det vore
            verkligen intressant att få höra kd:s företrädare vidareutveckla
            det.
          </note>
          <note>
            De moderata reservationerna i detta betänkande var mycket förutsägbara,
            utom på ett område som vi berört tidigare i debatten. Det gäller
            då Systembolaget. Fram till i dag har Moderaterna i varje motion
            och i varje reservation det bara varit möjligt lagt fram förslag
            om att avskaffa Systembolaget. Och nu kommer alltså de här andra
            signalerna. De skattesänkningar som partiet förespråkar motiveras
            som ett sätt att rädda Systembolaget. Det gläder mig oerhört mycket
            om det är så att Moderaterna nu förstår vikten av att behålla
            försäljningsmonopolet - bättre sent än aldrig. Eller har jag tolkat
            reservationen fel? Här behövs ett klarläggande. Vad vi hörde i
            replikskiftet nyss var inte så där alldeles klart, tycker jag.
          </note>
          <note>
            Varje parti anser att informationsarbetet kring alkoholfrågorna
            är viktigt. Även Moderaterna har betonat detta instrument. Det
            är nästan så man blir rörd till tårar över detta nymornade intresse
            och över omsorgen om allas vår hälsa.
          </note>
          <note>
            Fru talman! Hur jag än försöker leta i de moderata förslagen
            kan jag inte hitta någon röd tråd som löper klart och tydligt.
            När nu Moderaterna så starkt förespråkar alkoholförebyggande insatser
            måste väl detta arbete rimligen få komma i gång innan det är läge
            att braka i väg med lägre alkoholskatter och ännu större införselkvoter.
            Tågordningen här uppfattar jag mer som att slänga jästen efter
            degen - den önskade effekten uteblir.
          </note>
          <note>
            Från olika utgångspunkter kritiserar oppositionen regeringen
            för att på ett eller annat sätt ha agerat fel i förhandlingsprocessen
            vad gäller införselfrågorna.
          </note>
          <note>
            Moderaterna uttrycker med sällan skådad självsäkerhet att det,
            som de skriver, länge har stått fullständigt klart att vi inte
            skulle få behålla våra undantagsregler. Kanske beror denna förvissning
            på att de faktiskt var det parti som var huvudansvarigt vid inträdesförhandlingarna
            och som därför haft annan information än vi andra. Det är dock
            bara en fundering från min sida.
          </note>
          <note>
            Vi andra vet att förhandlingsläget var mer än ovisst, för olika
            instanser gjorde olika tolkningar av ursprungsdokumenten och undantagets
            livslängd.
          </note>
          <note>
            Den svenska regeringens ståndpunkt blev att det var möjligt att
            få ett fortsatt undantag till stånd.
          </note>
          <note>
            Till viss del kan jag instämma i att regeringen borde ha legat
            längre fram i arbetet med den alkoholpolitiska handlingsplanen.
            Å andra sidan var ju utgångsläget att det var möjligt att behålla
            vårt undantag. Men vill man vara trovärdig i förhandlingsprocessen
            måste man väl vara försiktig med att föra en parallell politik.
            Som vanligt är det lätt att kritisera med facit för handen - man
            vet precis hur man skulle ha agerat. I dag vet vi alla hur resultatet
            av förhandlingarna blev. Nu får vi göra det bästa och arbeta utefter
            det.
          </note>
          <note>
            Ja, vi förlorade en del men vi klarade också hem en del. Det
            faktum att vi har några år på oss för att
          </note>
          <note>
            "anpassa in" de nya införselkvoterna kommer att få stor betydelse.
          </note>
          <note>
            Av någon outgrundlig anledning har Miljöpartiet,
          </note>
          <note>
            Centern, Folkpartiet och Kristdemokraterna uppfattat situationen
            så att den svenska regeringen i största hemlighet gjort sitt sämsta
            för att få behålla undantagsreglerna. Hade bara folkhälsoargumentet
            använts så skulle vi ha haft kvar vårt undantag, anser de fyras
            gäng.
          </note>
          <note>
            Återigen: Ståndpunkten var ett bibehållet undantag. Naturligtvis
            var folkhälsan det tunga argumentet i det svenska förhandlingsupplägget.
            Det är ju det argumentet som är själva kärnan i alkoholpolitiken.
          </note>
          <note>
            Svårast att ta ställning till det här betänkandet har nog Folkpartiet
            haft. Det är inte för inte som det partiet kallas för nykterhetspartiet.
            Å ena sidan är Folkpartiet det mest EU-vänliga partiet. Å andra
            sidan vill det partiet visa upp en alkoholkonservativ sida. Det
            har i sitt ställningstagande inte vänt kappan efter vinden, utan
            det har helt snott in sig i den. Det har valt att gå samman med
            Kristdemokraterna, Centern och Miljöpartiet som förfäktar uppfattningen
            att Sverige borde ha vidhållit sin ståndpunkt och låtit kvotfrågan
            gå vidare för avgörande i EU-domstolen.
          </note>
          <note>
            Hur detta går ihop med Folkpartiets övriga Europapolitik kan
            man undra. Och på vilket sätt skulle situationen ha blivit bättre
            av att vi hade låtsats att
          </note>
          <note>
            EU-undantaget inte upphört? Det är sannerligen att dra den nyss
            nämnda insnodda kappan också över huvudet!
          </note>
          <note>
            Att Miljöpartiet är inne på samma linje är inte så förvånande.
            Så fort EU på något sätt är inblandat så säger miljöpartisterna
            nej, även om det ställningstagandet i grunden motverkar den egna
            politiken.
          </note>
          <note>
            Att Centern också trasslat in sig så till den grad är mer än
            förvånande. Det är olikt det partiet att med vett och vilja verka
            för att tillskapa en rättsotrygg situation. Centerns politik brukar
            bygga på verklighetens grund, och inte på de rosa molnens. Vad
            är det som har hänt? För ingen kan väl rimligen bortse från de
            etiska och praktiska problem som direkt skulle bli följden av
            de fyras förslag?
          </note>
          <note>
            Tänk på alla de lagerbyggnader som måste tas i anspråk för att
            förvara beslagtagen sprit! Kan ni se dem framför er? Tänk på alla
            böter och alla skadestånd som måste hanteras på ett eller annat
            sätt, och tänk på alla dem som laglydigt uppvisar sin kvantitet
            och vill betala skatt på det som överstiger den tillåtna införselmängden
            - när ingen faktiskt vet hur stor kvoten egentligen är!
          </note>
          <note>
            Man kan göra det väldigt lätt för sig genom att skriva bort problemen,
            som de här fyra partierna har försökt göra i sin reservation,
            och sedan överlämna till Tullverket att bygga lagerlokaler och
            försöka hitta lösningar på de andra problemen.
          </note>
          <note>
            Ja, det är ett enkelt och bekvämt sätt, men det är en synnerligen
            oansvarig metod.
          </note>
          <note>
            Är det verkligen Centerpartiets uppfattning att den svenska regeringen
            skulle ge upp våra förhandlingskrav om det inte var fullständigt
            utsiktslöst att klara hem dem?
          </note>
          <note>
            Är det verkligen Centerpartiets uppfattning att det är rimligt
            att spela spel med rättstryggheten som insats?
          </note>
          <note>
            Vad har Kristdemokraterna, Folkpartiet och Miljöpartiet för svar
            på den frågan?
          </note>
          <note>
            Anser verkligen dessa fyra partier att tullmyndighetens resurser
            ska användas till att bygga lagerlokaler och till att vakta beslagtagen
            öl?
          </note>
          <note>
            Fru talman! Jag måste säga att jag trots allt fortfarande har
            hopp om Centerpartiet, och kanske också om Folkpartiet. De har
            ännu tid att ändra sig, och överge sitt stöd till detta fullständigt
            horribla förslag.
          </note>
          <note>
            Men det är väl förmätet av mig att stå här i talarstolen och
            tala om Centerpartiets och Folkpartiets heder. Det är bättre att
            de gör det själva.
          </note>
          <note>
            Oppositionens förslag spretar alldeles uppenbart åt olika håll.
            I mitten står vi socialdemokrater. Vill man knyta an till ämnet
            kan man säga att våra ställningstaganden är måttliga.
          </note>
          <note>
            Från den 1 juli påbörjas ökningen av införselkvoterna. Under
            kommande år kommer sedan kvoterna att successivt öka. I höst kommer
            så den nationella handlingsplanen för de alkoholförebyggande åtgärderna.
            Samtidigt ska en översyn av och en diskussion om alkoholskatterna
            ske. Det är möjligt att dessa skatter ska justeras. Men om en
            sänkning ska ske så ska vi ha ordentligt på fötterna och veta
            vad vi gör och vilka effekter det får.
          </note>
          <note>
            I en moderat motion hänvisas till det informationsarbete som
            man genomfört i Kanada med mycket goda resultat vad gäller alkoholkonsumtionen.
            Det är glädjande att Kanada har lyckats bra. Men metoderna har
            inte bara bestått av informationskampanjer.
          </note>
          <note>
            Man har också satsat på ökad tillgänglighet och faktiskt också
            på höjda alkoholskatter. Med detta som exempel vill jag belysa
            att de alkoholpolitiska frågorna är större och mer komplicerade
            än vad vissa låter påskina. Det förhåller sig nämligen dessutom
            så i vårt
          </note>
          <note>
            Kanadaexempel att andelen smuggelsprit också har minskat.
          </note>
          <note>
            Smugglingen och hembränningen är förvisso ett oerhört stort problem,
            som inger mycket oro. Om nu medicinen heter sänkta skatter - vilken
            nivå ska vi välja? Det kostar mindre än 4 kr att tillverka en
            liter sprit. I Estland kostar en flaska vodka 8 svenska kr.
          </note>
          <note>
            Estland är också ett grannland.
          </note>
          <note>
            Den djupa diskussionen om alkoholskatterna ska vi ta i höst.
            Men jag vill redan nu poängtera att information är viktigare i
            kampen mot den illegala spriten än vad en anpassning till den
            danska skattenivån är.
          </note>
          <note>
            Det måste bli fullständigt klart för alla att ett inköp av illegal
            alkohol är att direkt ge sitt stöd till den organiserade brottsligheten
            med allt vad den medför i vårt samhälle. Det måste bli känt att
            det kan vara direkt livsfarligt att dricka s.k. svartsprit även
            om den säljs i flaska med etikett och inte i plastdunk.
          </note>
          <note>
            Måttliga dryckesvanor är inget hot mot folkhälsan. Men när måttlighetens
            gräns passeras leder det till ett högt socialt, medicinskt och
            ekonomiskt pris.
          </note>
          <note>
            Därför krävs en politik som begränsar alkoholkonsumtionen och
            skyddar framför allt barn och ungdomar. En sådan politik ska vi
            med all kraft fortsätta att föra.
          </note>
          <note>
            En tung och bred riksdagsmajoritet som står bakom en restriktiv
            alkoholpolitik signalerar naturligtvis trovärdighet. Vi socialdemokrater
            önskar att denna enighet skulle kunna bestå även framöver.
          </note>
          <note>
            En gemensam hållning är dessutom om möjligt ännu viktigare i
            dag, när förändringarnas vindar blåser så starkt. Vi som vill
            värna alkoholpolitiken har allt att vinna på att visa samstämmighet
            gentemot de alkoholliberala krafterna.
          </note>
          <note>
            Det är ännu inte för sent för oppositionen att avstå från partipiruetterna
            och i stället ställa upp på en gemensam linje. Vi har fortfarande
            voteringsögonblicket framför oss.
          </note>
          <note>
            Men, fru talman, ifall jag inte blir hörsammad av oppositionen
            är det väl bäst att jag ber att få yrka bifall till skatteutskottets
            hemställan i betänkandet och avslag på samtliga reservationer.
          </note>
          <note type="speaker">
            Anf. 90 BO KÖNBERG (fp) replik:
          </note>
          <note>
            Fru talman! Ulla Wester började med att tala väl, tyckte jag,
            om den sociala alkoholpolitiken, de stora vinster som har gjorts
            i Sverige och den breda uppslutning som den har haft partipolitiskt
            med ett enda undantag - Moderaterna. Så långt var det bra.
          </note>
          <note>
            Men sedan, när hon började att sätta etikett på den nya socialdemokratiska
            alkoholpolitiken och kallade den måttlig, så kunde hon väl nästan
            ha börjat kalla den moderat. Det var ju det som hände - och som
            jag också var inne på i mitt anförande: Det jublades från moderat
            håll i EU-nämnden fredagen efter det att
          </note>
          <note>
            Bosse Ringholm kom hem med sin kapitulation.
          </note>
          <note>
            Nu vill Ulla Wester att andra ska låta bli att rösta efter sin
            övertygelse. Jag tycker att det skulle vara allra bäst om alla
            i den här kammaren röstade efter sin övertygelse, och jag tror
            att resultatet skulle bli avsevärt bättre än nu, när många socialdemokrater
            kommer att stödja regeringens proposition.
          </note>
          <note>
            Något riktigt svar på varför regeringen har kapitulerat har jag
            inte fått, men det kanske kommer i
          </note>
          <note>
            Ullas replik eller i Göran Magnussons senare inlägg.
          </note>
          <note>
            Det som jag kunde uppfatta handlade om att lagerbyggnaderna skulle
            vara dyra att bygga, och att tullen skulle få det lite jobbigt.
          </note>
          <note>
            Ingen kommentar tyckte jag mig uppfatta till att den position
            som regeringen intog på förmiddagen måndagen den 13 mars kunde
            man ha fått när som helst - när som helst! Och detta beskrivs
            som en förhandlingsframgång.
          </note>
          <note>
            I stället för att svara på frågor angriper Ulla Wester Folkpartiet
            och mig. Hon talar bl.a. om att vi är
          </note>
          <note>
            Europavänliga och att vi för en social alkoholpolitik.
          </note>
          <note>
            Det är ju alldeles rätt. Det är bara lite svårt för oss andra
            att se motsatsförhållandet i detta, att kunna vara för ett brett
            samarbete i Europa i de frågor som bör ligga på Europanivå samtidigt
            som man är för att närhetsprincipen tillämpas på de frågor som
            kan avgöras av medlemsländerna själva.
          </note>
          <note>
            Det som är tråkigt är att socialdemokraterna inte har lyckats
            stå fast vid en social alkoholpolitik. Det är därför som vi för
            den här debatten i dag.
          </note>
          <note type="speaker">
            Anf. 91 ULLA WESTER (s) replik:
          </note>
          <note>
            Fru talman! Nu har jag inte begärt att Bo Könberg skulle sätta
            betyg på mitt anförande, så den kommentaren vill jag lämna därhän.
            Jag vill inte heller svara för vad moderaterna gör respektive
            inte gör.
          </note>
          <note>
            När det gäller förhandlingsprocessen förmodar jag att också Bo
            Könberg träffade sin partivän kommissionären Fritz Bolkestein.
            Kanske kunde Folkpartiets företrädare nå fram till Fritz Bolkestein
            och på något vis påverka honom att ändra sin inställning. Min
            definitiva uppfattning är att kommissionären var fullständigt
            orubblig. Att vara EU-vän och obstruera mot EU:s regler kan väl
            inte kännas så bra.
          </note>
          <note type="speaker">
            Anf. 92 BO KÖNBERG (fp) replik:
          </note>
          <note>
            Fru talman! Ulla Wester säger att hon inte begärde något betyg
            på sitt anförande. Nej, men hon fick det ändå.
          </note>
          <note>
            När det gäller förhandlingsprocessen är det alltid svårt att
            diskutera en förhandling när man har stått utanför. Vi har utgått
            från att Ulla Wester har gjort sitt bästa för att sätta sig in
            i hur läget var före förhandlingarna och hur den svenska förhandlingspositionen
            under olika regeringar har varit sedan mitten av 90-talet. I sitt
            senaste inlägg sade Ulla Wester att det fanns skäl nog att kapitulera
            bara för att en kommissionär har tyckt annorlunda.
          </note>
          <note>
            Ja, jag har träffat Fritz Bolkestein. Jag träffade honom tillsammans
            med ett nästan enhälligt skatteutskott och socialutskott i grannhuset
            här i Stockholm en vecka före Bosse Ringholms kapitulation. Vi
            var mycket tydliga om den svenska positionen, och jag tror att
            de närvarande kan intyga att det gällde även mig. En vecka därefter
            kapitulerade regeringen, och det är det som vi diskuterar i dag.
            Varför kapitulerade regeringen veckan efter detta?
          </note>
          <note type="speaker">
            Anf. 93 ULLA WESTER (s) replik:
          </note>
          <note>
            Fru talman! Då får jag framföra ett halvt tack till
          </note>
          <note>
            Bo Könberg, eftersom jag fick ett halvt beröm för mitt anförande.
          </note>
          <note>
            Det är inte särskilt meningsfullt att fortsätta diskussionen
            om vad som varit och om vad som skulle kunna ha blivit. Nu har
            vi ett förhandlingsresultat, och då önskar jag att vi tillsammans
            gör det allra bästa för att vidmakthålla en bra alkoholpolitik.
          </note>
          <note>
            Nu vet jag att Bo Könberg inte har någon replikrätt kvar, men
            jag vill ändå fråga: Vad är det för mening med att låtsas som
            att EU-undantaget inte har upphört? På vilket sätt hjälper det
            upp situationen?
          </note>
          <note type="speaker">
            Anf. 94 KENNETH LANTZ (kd) replik:
          </note>
          <note>
            Fru talman! När det gäller skattesänkningar utifrån ett Helsingborgsperspektiv
            var det som helsingborgare som jag nämnde detta och inte som partiföreträdare,
            det vill jag tala om för Ulla Wester.
          </note>
          <note>
            Men jag har erfarenheter från min egen hemstad som berör mig
            påtagligt. Där kan man se ungdomar som - om jag ska uttrycka mig
            passivt - misshandlas av alkohol, inte minst under sommarveckorna
            då de formligen färdas i lemmeltåg över till Helsingör och missbrukar
            sina egna kroppar. Detta tillsammans med svartspriten gör att
            det hade varit bättre om ungdomarna hade stannat hemma och konsumerat
            alkohol på restaurang. Det var detta som låg till grund för de
            tankar som jag ville delge här för kammaren.
          </note>
          <note>
            Det talades om att man måste bygga lagerlokaler.
          </note>
          <note>
            Men borde inte de i så fall redan ha varit byggda? Nu öppnas
            det i stället upp. Det hade varit bättre om socialdemokraterna
            hade instämt i övriga partiers reservation så att vi hade kunnat
            fortsätta att driva den lite mer restriktiva alkoholpolitiken
            i vårt land.
          </note>
          <note>
            Finns det ingen möjlighet att Ulla Wester kan acceptera vår ståndpunkt
            i stället för att vi ska följa socialdemokraternas ordentliga
            förändring i denna ganska viktiga fråga?
          </note>
          <note>
            Under den 3-5-årsperiod som vi nu har framför oss har regeringen
            accepterat att EU:s lagstiftning ska gälla. Men vi borde antingen
            säga ja eller nej till den, och kristdemokraternas ståndpunkt
            är att vi säger nej.
          </note>
          <note>
            Vilken är Ulla Westers ståndpunkt?
          </note>
          <note type="speaker">
            Anf. 95 ULLA WESTER (s) replik:
          </note>
          <note>
            Fru talman! Jag försökte verkligen att lyssna på vad Kenneth
            Lantz sade om alkoholbeskattningen, men jag förstod inte riktigt.
            Är Kenneth Lantz för eller emot en förändrad alkoholbeskattning?
          </note>
          <note>
            Kenneth Lantz sade att det var som helsingborgare och inte som
            partiföreträdare han uttalade sig. Men
          </note>
          <note>
            Kenneth Lantz är ju kristdemokraternas partiföreträdare när han
            inte är hemma i Helsingborg.
          </note>
          <note>
            Är det verkligen kristdemokraternas uppfattning att det är försvarbart
            att spela ett spel med rättstryggheten som insats? Det är min
            fråga och mitt svar.
          </note>
          <note type="speaker">
            Anf. 96 KENNETH LANTZ (kd) replik:
          </note>
          <note>
            Fru talman! Om nu fråga och svar är samma sak, så förstår jag
            inte det.
          </note>
          <note>
            Kristdemokraterna är absolut inte för att vi ska sänka skatten.
            Det vill jag säga tydligt, och det framgår också av reservationen
            och motionen. Det tog jag för givet att vi kunde vara överens
            om.
          </note>
          <note>
            Sedan tycker jag att vi ska vara noga med att inte spela om någon
            rättsfråga här. Det här gäller en hälsofråga, det trodde jag att
            vi var helt överens om.
          </note>
          <note>
            Därför är det märkligt att man kan ta bort folkhälsoaspekten
            om fem eller tre år. Är det inte viktigt att behålla samma restriktioner
            om tre eller fem år? Hur ska vi kunna försvara att vi har tagit
            bort restriktionerna då?
          </note>
          <note type="speaker">
            Anf. 97 ULLA WESTER (s) replik:
          </note>
          <note>
            Fru talman! Jag har läst reservationen. Det var därför som jag
            blev fullständigt förvirrad över uttalandet.
          </note>
          <note>
            Vi är medlemmar i EU. Det innebär både positiva och negativa
            saker. Det innebär också en hel del anpassning. Nu är vi här när
            det gäller införselreglerna.
          </note>
          <note>
            Jag tycker inte att det är bra att de måste utökas. Men jag tycker
            inte att det är bra att obstruera. Det är ingenting som skulle
            bli bättre av om vi låtsades att vi hade kvar undantaget. Det
            finns inte kvar. Det var inte möjligt att få behålla det. Det
            är mitt svar.
          </note>
          <note type="speaker">
            Anf. 98 ROLF KENNERYD (c) replik:
          </note>
          <note>
            Fru talman! Ulla Wester inledde sitt anförande med en argumentation
            som i allt väsentligt pekade på att hon skulle stödja reservation
            2. Så långt ägnade hon sig åt en i huvudsak berättigad polemik
            mot moderaterna.
          </note>
          <note>
            Sedan övergick Ulla Wester till att med indignation misstänkliggöra
            oss som står bakom reservation
          </note>
          <note>
            2. Det är en icke sällan tillämpad debatteknik att när argumenten
            tryter misstänkliggör man sina motståndare med stark indignation
            i rösten.
          </note>
          <note>
            Ulla Wester försökte också framställa det som helt utsiktslöst
            att hävda den tolkning som vi förespråkar, nämligen att undantagsreglerna
            automatiskt förlängs om inte rådet fattar ett enhälligt annorlunda
            beslut.
          </note>
          <note>
            Hon gör ett stort nummer av den rättsosäkerhet som en prövning
            i EG-domstolen skulle innebära.
          </note>
          <note>
            Men det står väl ändå klart att svensk lag gäller intill dess
            att Sveriges riksdag ändrar den. Det är väl ändå inte troligt
            att EG-domstolen skulle ge ett retroaktivt utslag. Därmed faller
            ju hela den osannolika argumentation, innefattande stora lager
            av beslagtagen sprit och andra företeelser, som Ulla Wester ägnade
            sig åt i slutet av sitt anförande.
          </note>
          <note type="speaker">
            Anf. 99 ULLA WESTER (s) replik:
          </note>
          <note>
            Fru talman! Rolf Kenneryd använder väldigt ofta orden troligt,
            kanske osv. i argumentationen. Ja, det som är problemet, Rolf
            Kenneryd, är att vi inte vet vad som kommer att hända.
          </note>
          <note>
            Jag är oerhört förvånad över att Centerpartiet, som jag uttryckte
            i mitt anförande, ser förbi detta med rättstryggheten, låtsas
            som om det här inte kommer att bli något problem och skriver fast
            sig i en sådan reservation. Jag är väldigt förvånad. Men, som
            jag uttryckte det: Jag har ännu hopp.
          </note>
          <note type="speaker">
            Anf. 100 ROLF KENNERYD (c) replik:
          </note>
          <note>
            Fru talman! Det är ju en inte alldeles ovanlig situation som
            vi som lagstiftare ställs inför att göra bedömningar om framtiden.
            I den ena vågskålen ligger en, såvitt jag kan bedöma, nästan obefintlig
            rättsosäkerhetsrisk. I den andra vågskålen ligger en väsentligt
            större, påtaglig och nära i tiden föreliggande risk för väsentligt
            ökade alkohol- och tobaksskador till följd av en ökad konsumtion
            av dessa droger.
          </note>
          <note type="speaker">
            Anf. 101 ULLA WESTER (s) replik:
          </note>
          <note>
            Fru talman! Vi hade samma mål. Vi ville behålla våra införselregler,
            vårt undantag. Det gick inte. Så ser det ut. Regeringen har gjort
            sitt bästa. Om det är någon som har trovärdighet i alkoholfrågorna,
            måste det väl ändå vara Bosse Ringholm.
          </note>
          <note>
            Nu har vi det som vi har det. Låt oss samarbeta och göra det
            bästa av situationen.
          </note>
          <note type="speaker">
            Anf. 102 CARL ERIK HEDLUND (m) replik:
          </note>
          <note>
            Fru talman! Jag skulle vilja upprepa de frågor som jag ställde
            till Ulla Wester i mitt anförande, även kopplade till hennes eget
            anförande.
          </note>
          <note>
            På vilket sätt befrämjar utskottsmajoritetens förslag folkhälsan?
            Vi får höjda införselkvoter, men vi bibehåller ett högt skattetryck.
            När vi redan har en så stor illegal hantering av alkohol, som
            Ulla Wester själv har varit inne på, kommer då inte den illegala
            hanteringen att öka?
          </note>
          <note>
            När det gäller tillgängligheten kan man få tag i svartsprit 24
            timmar om dygnet året runt. Det är väl ingen önskvärd situation
            för folkhälsan, utan det är ju det som vi ska bekämpa.
          </note>
          <note>
            Min första fråga är: På vilket sätt befrämjar utskottsmajoritetens
            förslag folkhälsan?
          </note>
          <note>
            Den andra frågan är: Vad ska Ulla Wester säga till de 5 000 bryggeriarbetarna?
            Är det bättre att dricka danskt och tyskt öl än svenskt öl?
          </note>
          <note type="speaker">
            Anf. 103 ULLA WESTER (s) replik:
          </note>
          <note>
            Fru talman! Jag ber om ursäkt för att jag glömde bort de frågor
            som Carl Erik Hedlund ställde till mig.
          </note>
          <note>
            Vad gäller bryggerinäringen känner jag en viss oro. Men samtidigt
            kan man konstatera att starkölsförsäljningen på Systembolaget
            och på restaurangerna har ökat väldigt mycket.
          </note>
          <note>
            Jag är själv ingen öldrickare, så jag kan inte riktigt ge mig
            in i den här diskussionen egentligen. Men är det något fel på
            det svenska ölet? Varför väljs annat öl? Det kanske de moderata
            företrädarna är bättre att svara på än jag.
          </note>
          <note>
            Den andra frågan handlade om smugglingen. Jag tycker att exemplet
            från Kanada, som ni själva tar upp i en motion, visar på att det
            inte finns några entydiga samband mellan skattenivå och smugglingsfrekvens.
          </note>
          <note>
            Spanien är faktiskt ett annat sådant exempel. Spanien är det
            land som har mest bekymmer med cigarettsmuggling, och Spanien
            är väl inte precis något högskatteland.
          </note>
          <note type="speaker">
            Anf. 104 CARL ERIK HEDLUND (m) replik:
          </note>
          <note>
            Fru talman! Jag tror inte att jag är kompetent att avgöra vilket
            av danskt, tyskt eller svenskt öl som är bättre. Men vad jag vet,
            och vilket jag refererade till, är att det är en marginal på 240
            % mellan ett tyskt och ett svenskt öl och att en sådan stor skillnad
            naturligtvis stimulerar till försök att tjäna pengar på illegal
            hantering. Det är ett för stort gap. Om man minskar gapet, minskar
            naturligtvis incitamentet.
          </note>
          <note>
            Om man vänder på Ulla Westers resonemang om exemplet Kanada,
            skulle det finnas någon naturkraft som säger att vi i Sverige
            är särskilt smugglingsbenägna eller något sådant, vilket ju verkar
            otroligt.
          </note>
          <note>
            Detta med den illegala hanteringen har, som jag var inne på i
            mitt anförande, Länsstyrelsen i Skåne redan skrivit en alarmerande
            rapport om. Situationen kommer ju inte att bli bättre av att vi
            inte tar hänsyn till att det nu kommer att bli lättare att ta
            in stora kvantiteter.
          </note>
          <note>
            Det är alldeles riktigt att starkölsförsäljningen har ökat på
            bekostnad av svagare ölsorter. Men det finns ett antal undersökningar
            som visar att den illegala hanteringen av öl i framför allt södra
            Sverige och uppemot Mälardalen har ökat ännu kraftigare.
          </note>
          <note>
            Min fråga är fortfarande: Vad ska Ulla Wester säga till de 5
            000 bryggeriarbetare som har vänt sig till regering och riksdag?
          </note>
          <note type="speaker">
            Anf. 105 ULLA WESTER (s) replik:
          </note>
          <note>
            Fru talman! Jag tycker att Carl Erik Hedlunds resonemang visar
            på att ingen, vare sig han eller någon annan, riktigt vet hur
            vi framgångsrikt ska kunna komma åt smuggling och illegal hantering.
            Det är faktiskt inte bara i Sverige som dessa företeelser existerar.
            Vi är inte värre än andra.
          </note>
          <note>
            Kopplingen mellan höga skatter och svartsprit är icke entydig.
            Men kanske är det så att Moderaterna har någon forskarrapport
            att plocka fram. Det skulle i så fall vara väldigt intressant
            att se den. På vad grundar ni annars er så starka uppfattning
            att sänkt alkoholskatt skulle vara medicinen?
          </note>
          <note type="speaker">
            Anf. 106 YVONNE RUWAIDA (mp) replik:
          </note>
          <note>
            Fru talman! Jag tycker att socialdemokraterna här spelar ett
            spel med folkhälsan som insats. Ulla Wester säger: Vi kan inte
            stå rättslösa. Tror Ulla Wester att vi, om vi skulle bibehålla
            vårt undantag på nationell nivå, skulle vara det enda land i EU
            som har gjort något sådant? Så är det inte. Länder som stämplas
            som mer EU-positiva än Sverige och som har en mer
          </note>
          <note>
            EU-positiv opinion, t.ex. Italien, bryter väldigt ofta mot olika
            EU-regler och EU-beslut, därför att man anser sig ha nationella
            skäl till detta.
          </note>
          <note>
            Vi borde försvara artikel 152 i Romfördraget.
          </note>
          <note>
            Betyder denna artikel något för Ulla Wester, och hur ska den
            försvaras? Jag ska upprepa vad som står där.
          </note>
          <note>
            Där står att en hög hälsoskyddsnivå ska säkerställas vid utformning
            och genomförande av all gemenskapspolitik och alla gemenskapsåtgärder.
            Betyder den ingenting?
          </note>
          <note>
            När det sedan gäller vad som skulle hända för tullen är det så
            att tullen får tillämpa de kvoter som den svenska riksdagen beslutar
            om. Jag tror inte att man vid tullen behöver bli särskild förvirrad.
          </note>
          <note>
            Då gör vi ett försök att försvara svensk folkhälsopolitik, att
            försvara § 152 i Romfördraget. Det är det värt.
          </note>
          <note type="speaker">
            Anf. 107 ULLA VESTER (s) replik:
          </note>
          <note>
            Fru talman! Jag är mycket mån om folkhälsan. Jag är inte glad
            åt att vi måste ändra våra införselregler.
          </note>
          <note>
            Nu är vi där vi är, och vi måste göra det bästa av det.
          </note>
          <note>
            Det är det jag säger. Folkhälsoargumentet var det argument som
            användes i förhandlandet. Det är det argument som hela alkoholpolitiken
            bygger på.
          </note>
          <note>
            Men det är faktiskt så att det finns otroliga kulturella skillnader
            mellan EU-länderna - på gott och ont.
          </note>
          <note>
            Vi ser alkohol som ett berusningsmedel som kan ge stora, allvarliga
            skador. I Sydeuropa är alkoholen en jordbruksprodukt bland andra.
            Det är en måltidsdryck. Lika lite som vi kan ta till oss den uppfattningen
            kan de förstå vår. Däri ligger en av skillnaderna i förhandlandet.
            De förstår inte våra folkhälsoargument.
          </note>
          <note type="speaker">
            Anf. 108 YVONNE RUWAIDA (mp) replik:
          </note>
          <note>
            Fru talman! Jag är väldigt väl medveten om att man har olika
            synsätt i olika EU-länder i fråga om både alkoholpolitik och narkotika.
            Det är därför som den här typen av frågor bör vara en nationell
            angelägenhet och inte en gemensam EU-fråga. Det är också därför
            vi har artikel 152 i Romfördraget, en artikel som vi bör arbeta
            för att försvara.
          </note>
          <note>
            Då säger Ulla Vester: Vi är där vi är. Vi måste nu anpassa oss.
            Varför vågar man inte från regeringens sida vara lite bråkig -
            ja, lite bråkig - på EU-nivå och försvara något som är väldigt
            viktigt ur svensk synpunkt? Det här är något som gäller alla frågor
            där
          </note>
          <note>
            Sverige måste backa, där man aldrig vågar driva något. Det här
            är en fråga där man verkligen borde försöka göra något, för här
            finns det en stor förankring i Sveriges riksdag.
          </note>
          <note>
            Sedan handlar det också om hur EU-samarbetet fungerar. Är det
            verkligen bra när en EU-
          </note>
          <note>
            kommissionär är den som någonstans ska besluta om en så här viktig
            fråga? Hur driver Sverige på för att förändra den ordningen, alltså
            att det fattas beslut på som jag tycker väldigt dåliga grunder,
            beslut som kan variera från tid till tid och från kommissionär
            till kommissionär?
          </note>
          <note>
            Jag tycker att vi ska stå upp här, vara rakryggade, försvara
            artikel 152 i Romfördraget och våga driva den här frågan framåt.
            Det handlar också om hur EU
          </note>
          <note>
            samarbetar. Den svenska ståndpunkten bör vara att man inte ska
            acceptera att EU-kommissionen i en sådan här fråga har den makt
            den har - eller den makt den faktiskt får på grund av att medlemsländerna
            inte agerar annorlunda än vad den svenska regeringen vill göra
            i dag.
          </note>
          <note type="speaker">
            Anf. 109 ULLA VESTER (s) replik:
          </note>
          <note>
            Fru talman! Det här är inte ett tillfälle att visa mod i första
            hand. Det här är ett tillfälle att ta ansvar för en politik, för
            ett rättssystem. Vad vinner vi på att bråka och på att sticka
            huvudet i sanden?
          </note>
          <note type="speaker">
            Anf. 110 PER ROSENGREN (v):
          </note>
          <note>
            Fru talman! Ibland kan man bara beklaga när man konstaterar att
            man har haft rätt. Det var ju så att inför folkomröstningen om
            medlemskap i EU varnade
          </note>
          <note>
            Vänsterpartiet och stora delar av nej-sidan för just det som
            nu håller på att ske. Vi varnade för att vi inom en ganska snar
            framtid skulle få böja oss för de införselkvoter som är generella
            inom EU-området.
          </note>
          <note>
            Den inre marknaden är grundpelaren för EU-
          </note>
          <note>
            samarbetet. EG-rätten bygger på den. Vad sade då jasidan? De
            sade: Det där är inga problem. Det är inga som helst problem.
            Folkpartiet gick i bräschen och sade: Nej, det är inga problem.
            Och så förhandlade man fram ett undantag som gällde fram till
            den sista juni år 2000 där vi skulle behålla de införselkvoter
            som vi har haft.
          </note>
          <note>
            Danmark och Finland förhandlade som vi vet fram sitt slutdatum
            till den sista december år 2003.
          </note>
          <note>
            Under den tiden skulle man vidta vissa åtgärder. I
          </note>
          <note>
            Sveriges åtagande ingick också att man under denna tid skulle
            vidta vissa åtgärder för att möta den inre marknadens krav. Det
            här torde vara helt oomstritt.
          </note>
          <note>
            Framför allt borde man ha varit medveten om detta från ja-sidan.
          </note>
          <note>
            Under lång tid kämpade så Bosse Ringholm. Han försökte faktiskt.
            Jag blir lite betänksam när jag hör att företrädare för Miljöpartiet
            och Folkpartiet här försöker smutskasta Bosse Ringholm för att
            han inte har drivit denna fråga så långt han har kunnat. Jag anser
            att han drivit den kanske t.o.m. lite för länge. I
          </note>
          <note>
            och med att man höll positionerna så pass länge blev man tvingad
            att vidta dessa åtgärder utan att ha ett färdigt paket för att
            möta problematiken.
          </note>
          <note>
            Där kan jag ge vissa ett erkännande om att de har rätt. Detta
            borde ha kombinerats med ett paket med upplysning och andra åtgärder
            för att peka på de problem som kommer att framträda.
          </note>
          <note>
            Den svenska alkoholpolitiken har historiskt varit en väldigt
            viktig folkhälsofaktor. Den har bidragit till att Sverige faktiskt
            kan uppvisa relativt låga ohälsotal när det gäller alkoholrelaterade
            skador. Vi har varit framgångsrika. Och en av de viktigaste bitarna
            har här varit prispolitiken. Det är alldeles riktigt.
          </note>
          <note>
            Den andra viktiga sak som också har tagits upp här är att vi
            har haft en monopolförsäljning med en strikt kontroll. Det gäller
            inte minst ålderskontrollen, som är oerhört viktig. Vi ser problemen
            när man t.ex.
          </note>
          <note>
            har släppt folkölen till ICA-affärer. Det är ett stort problem.
            Det är en stor inkörsport för ungdomar att i dag få tag på alkohol.
          </note>
          <note>
            Detta är naturligtvis ett problem, och det problemet skulle bli
            oerhört mycket större om man var beredd att släppa alkoholförsäljningen
            generellt, även till licensierade butiker. Inom Vänsterpartiet
            anser vi att det är oerhört viktigt att Systembolagets roll ska
            vara kvar.
          </note>
          <note>
            Om alla de farhågor som vi från nej-sidan förde fram sade man
            att det var inget problem. Ändå torde det ha stått klart för de
            flesta att det vi möjligen skulle ha kunnat uppnå vid eventuella
            omförhandlingar vore att vi skulle ha kunnat få just det vi nu
            har fått, dvs.
          </note>
          <note>
            Danmarks och Finlands undantag.
          </note>
          <note>
            Om man, som reservanterna i reservation 2 vill, skulle gå in
            och skapa en rättslös situation från den 1
          </note>
          <note>
            juli år 2000 har åtminstone tullen för sin del sagt att de skulle
            ha svårt att gripa någon som har upp till tio liter sprit med
            sig. Under den tid då detta ska processas i EG-domstolen kommer
            faktiskt EG-rätten att gälla. Det skulle vara svårt för de svenska
            myndigheterna att hänvisa till en annan, svensk lagstiftning.
          </note>
          <note>
            Det är vad som gäller.
          </note>
          <note>
            Sedan är det ju så i dag att situationen på alkoholsidan är problematisk
            redan som den är. Det är väl i dag fullt belagt att omkring hälften
            av den sprit som säljs i landet faktiskt inte säljs genom systembolag
            eller restauranger. Det tror jag att vi är ganska överens om.
            Sedan kan man diskutera om det är 40 %
          </note>
          <note>
            eller 50 %. Men tittar man på Systembolagets försäljning av starksprit
            och hur mycket den har gått ned de senaste fem sex åren är det
            ju förödande.
          </note>
          <note>
            Nu är det inte säkert att den illegala verksamheten kommer att
            öka. Det var Carl Erik Hedlund inne på.
          </note>
          <note>
            Det tror jag inte. Däremot kommer ytterligare mindre att försäljas
            eftersom, som Carl Erik också säger, man kommer att tulla även
            på reglerna när det gäller införsel av starksprit. Man kommer
            att ta med ytterligare en flaska. Och det kommer inte att var
            lika omoraliskt att göra det heller. Detta är naturligtvis ett
            problem.
          </note>
          <note>
            Regler om ökad införsel är ett problem i sig, men det stora problemet
            när det gäller reglerna om ökad införsel är ju det som kommer
            i nästa steg. Om vi då ska sälja vin, sprit och öl på Systembolaget
            måste
          </note>
          <note>
            Systembolaget konkurrera med de priser som finns utanför landet.
            Då har vi, precis som sägs här, förlorat det kanske viktigaste
            vapnet. Jag skulle vilja säga att det är det näst viktigaste.
            Jag tycker fortfarande att monopolet på försäljningssidan är viktigare.
            Då måste vi vidta helt nya åtgärder. Som jag sade nyss är kritiken
            faktiskt riktig här. Det borde redan nu ha funnits en alternativ
            alkoholpolitik för att klara av detta.
          </note>
          <note>
            Men den viktigaste frågan som vi måste svara på är: Vad skulle
            det innebära om vi i dag skulle ta strid om detta? Från den 1
            juli kommer det att bli "tillåtet"
          </note>
          <note>
            att ta in 10 liter sprit, 90 liter vin, 20 liter starkvin och
          </note>
          <note>
            110 liter öl. Det är den situation som troligen kommer att uppstå.
            Det är intressant att många här står och säger troligen. De enda
            som kan visa att man hittills har haft rätt är vi på nej-sidan
            som sade att det skulle bli så här. Och så ser det ut att bli.
          </note>
          <note>
            Sedan hänvisar man till att vi skulle ha haft en annan situation
            och att det skulle ha sett annorlunda ut.
          </note>
          <note>
            Man önskar sig en annan situation. Det kan man väl göra, men
            politik är oftast här och nu. Det är här vi måste ta hänsyn till
            den verklighet som finns runtomkring oss.
          </note>
          <note>
            Det är två talare anmälda från Vänsterpartiet efter mig som troligen
            inte kommer att yrka bifall till hemställan i betänkandet som
            jag gör. De kommer att välja att avstå från att rösta. Jag har
            full respekt för dessa människor. De har sina bevekelsegrunder,
            och de kommer att redogöra för dem. Vi har nämligen beslutat om
            att vi ska ha fri röstning i den här frågan när det gäller att
            avstå eller att rösta för bifall till propositionen. Jag tycker
            att det är ganska viktigt.
          </note>
          <note>
            Detta är en fråga med oerhört mycket känslor i. Det är inte bara
            sakfrågorna som gäller.
          </note>
          <note>
            Under debattens gång har jag inte kunnat låta bli att konstatera
            att för Kenneth Lantz ändras verkligheten när han lämnar Helsingborg.
            Om han står i
          </note>
          <note>
            Helsingborg och ser problemen med trafiken och all alkohol och
            sprit inser han att det nog skulle behövas en sänkning av skatten.
            Men när han sedan lämnar
          </note>
          <note>
            Helsingborg försvinner verkligheten, och då ser situationen plötsligt
            helt annorlunda ut. Då kan han inte tänka sig det.
          </note>
          <note>
            Bo Könberg säger att Socialdemokraterna, Moderaterna och eventuellt
            Vänsterpartiet kommer att rasera den svenska alkoholpolitiken.
            Det som raserar den svenska alkoholpolitiken är just EU-inträdet
            och den grundläggande regeln om att den inre marknaden är den
            viktigaste. Här faller faktiskt också § 152 i
          </note>
          <note>
            Romfördraget. Varor som accepteras i en stor del av de andra
            länderna kan man inte säga är ett hälsoproblem i ett annat land.
            Det finns vissa domar som visar detta, t.ex. Crème de Cassis-målet.
          </note>
          <note>
            Jag skulle vilja säga att det Bo Könberg håller på med här är
            rent hyckleri. Det är faktiskt inte de tre partierna som står
            bakom detta och som kommer förändra införselreglerna som skapar
            problemen, utan det är EU-lagstiftningen. Den har vi på grund
            av att vi blev inröstade i Europeiska unionen. Jag tror att det
            är väldigt viktigt att inse att vi nu diskuterar utifrån den inre
            marknaden och de regler som finns där.
          </note>
          <note>
            Jag tror att vi är totalt eniga om folkhälsoargumenten, möjligen
            med undantag för Moderaterna. I
          </note>
          <note>
            övrigt tror jag att det finns en total enighet. Men när det gäller
            den inre marknadens kraft i detta sammanhang är det bara att konstatera
            att de som fick in oss i
          </note>
          <note>
            EU också har skapat denna situation.
          </note>
          <note>
            Sedan har det sagts att vi implementerar EU-
          </note>
          <note>
            direktiv, men det är inte så. Vi följer faktiskt bara reglerna
            om ett undantag i införselreglerna som går ut den sista juni år
            2000. Därefter har vi inga undantagsregler. Nu kommer vi att få
            det, eftersom det är framförhandlat.
          </note>
          <note>
            Jag vill återigen reagera mot beskrivningarna av finansminister
            Bosse Ringholms agerande. Jag tycker att han i det längsta kämpade
            för att vi skulle få behålla reglerna. De insinuationer som framförts
            härifrån talarstolen tar jag kraftig avstånd från.
          </note>
          <note type="speaker">
            Anf. 111 BO KÖNBERG (fp) replik:
          </note>
          <note>
            Fru talman! Människors motiv är ofta många, ibland blandade och
            ibland motstridiga. I den debatt som vi nu för deltar människor
            som har varit för att vara med i EU som beklagar det här beslutet
            kraftigt och som kommer att rösta efter detta. Det finns också
            de som har velat säga nej och som nu kommer att rösta ja till
            de här reglerna. Det är tydligen så att det även finns olika uppfattningar
            om detta inom Per
          </note>
          <note>
            Rosengrens parti, vilket vi tydligen kommer att få höra om ett
            ögonblick.
          </note>
          <note>
            När vi förhandlade fram villkoren för medlemskapet var det en
            bred bedömning från de partier som ville gå med, från de fyra
            regeringspartierna och från den dåvarande socialdemokratiska oppositionen,
            att det regelsystem som vi då hade fått var av den arten, som
            har beskrivits i flera propositioner och som godkänts av riksdagen,
            att för att avskaffa det svenska undantaget skulle det krävas
            ett enhälligt beslut i ministerrådet. Om detta kan i och för sig
            goda män och kvinnor strida, och det gör vi ju i dag. Men att
            den bedömningen gjordes av personer representerande 80 % av riksdagen
            i flera omgångar under olika regeringar är alldeles klart. Det
            är, för att använda ett milt uttryck, obegripligt att Per Rosengren
            kan påstå att det alldeles självklart är på det andra sättet
          </note>
          <note>
            Jag tycker också att det kanske är lite originellt att
          </note>
          <note>
            Per Rosengren så emfatiskt vill försvara Bosse Ringholm. Han
            talar t.o.m. om att några av oss, förmodligen bl.a. jag, skulle
            insinuera någonting om Bosse
          </note>
          <note>
            Ringholm. Det är en ren missuppfattning. Jag har kritiserat Bosse
            Ringholm. Jag kritiserar regeringen, och jag kritiserar Per Rosengren
            för att han försvarar
          </note>
          <note>
            Bosse Ringholm och regeringen på den här punkten där man så lätt
            har gett med sig.
          </note>
          <note>
            Den enkla fråga som jag har ställt några gånger i debatten och
            som ingen har svarat på hittills vill kanske Per Rosengren svara
            på. Är det inte så att den förhandlingsuppgörelse som Bosse Ringholm
            kom hem med, och som Per Rosengren nu hyllar i det läge som har
            uppstått, kunde ha uppnåtts när som helst under de senaste fyra
            åren?
          </note>
          <note type="speaker">
            Anf. 112 PER ROSENGREN (v) replik:
          </note>
          <note>
            Fru talman! Jo, det är helt riktigt. Jag tror att den kunde ha
            uppnåtts långt tidigare. Jag menar att den skulle ha accepterats
            långt tidigare så att vi samtidigt med detta kunde införa en alkoholpolitik
            som skulle kunna möta de problem som vi kommer att få.
          </note>
          <note>
            Sedan var det en bred bedömning att de här reglerna skulle gälla
            för all framtid. Ja, det var en bred bedömning av 80 %, men det
            är så många bedömningar som de EU-positiva partierna gjorde som
            har gått ganska käpprätt åt ett visst håll. Så är väl fallet också
            med denna bedömning. Man gjorde en felaktig bedömning. Det är
            bara att konstatera det. Även en minoritet kan kanske ha rätt
            ibland. När det gäller den här frågan visar det sig nu att vi
            har haft det.
          </note>
          <note>
            Den kritik som jag riktar mot finansminister Bosse Ringholm är
            att man inte slöt detta avtal tidigare och samtidigt lade fram
            ett batteri med åtgärder för att möta problemen. Jag håller med
            om att det är ett problem. Men jag är övertygad om att man körde
            den här diskussionen i botten. Det framgick inte minst av den
            information vi fick när Frits Bolkestein var och besökte socialutskottet
            och skatteutskottet. Jag tyckte att han gjorde tämligen klart
            vad den här frågan handlar om. Den handlar inte om folkhälsa.
            Den handlar om den inre marknaden. Det var hans ansvar.
          </note>
          <note>
            Det var det han skulle se till. Det är det som är grunden. Sedan
            menar han att vi får vidta andra åtgärder för att klara folkhälsan.
          </note>
          <note>
            Jag tycker att det var klara deklarationer från kommissionärens
            sida. Jag skulle inte våga överlämna detta till EG-domstolen och
            kanske i över ett, ett och ett halvt år ha en rättslös situation,
            där tullen själva bedömer att de inte kan ta någonting under 10
          </note>
          <note>
            liter starksprit, 90 liter vin, 20 liter starkvin samt 110
          </note>
          <note>
            liter starköl.
          </note>
          <note type="speaker">
            Anf. 113 BO KÖNBERG (fp) replik:
          </note>
          <note>
            Fru talman! Per Rosengren försvarar regeringen och Bosse Ringholms
            agerande, åtminstone slutresultatet. Han gör det även om han tydligen
            önskar att resultatet hade uppnåtts tidigare.
          </note>
          <note>
            Detta bekräftar den bild som jag och de kritiska i den här debatten
            har haft, nämligen att den svenska regeringen och Sverige när
            som helst, bara genom att vinka med ett finger, kunde ha nått
            den dåliga förhandlingsuppgörelse som man kom hem med den 13
          </note>
          <note>
            mars. Det står alldeles klart.
          </note>
          <note>
            I min förra replik anspelade jag på att det finns blandade motiv
            hos oss människor. Det gjorde jag bl.a. på grund av det tonfall
            som Per Rosengren har.
          </note>
          <note>
            Det är sällan, fru talman, som jag recenserar mina meddebattörers
            tonfall. Men han låter ibland nästan glad, när han gång på gång
            kan säga: "Vi fick rätt. Vi sade så här. Det blev rätt. Vi borde
            ha gjort det ännu tidigare." Många av oss andra i Sverige är ledsna
            i dag över det som har hänt. Lite mer sorgsenhet skulle klä Per
            Rosengren.
          </note>
          <note type="speaker">
            Anf. 114 PER ROSENGREN (v) replik:
          </note>
          <note>
            Fru talman! Jag beklagar om jag till min natur är glad och positiv.
            Det kanske egentligen inte alltid är fel att vara det i kammaren.
            Jag vill också erinra om något jag sade tidigare. I snabbprotokollet
            som kommer i morgon kan Bo Könberg läsa att jag inledde mitt anförande
            med att säga att jag beklagade att jag kunde konstatera att vi
            hade rätt. När man beklagar en sak är man inte jätteglad, utan
            då beklagar man faktiskt att situationen är som den är.
          </note>
          <note>
            Jag hade gärna sett att vi hade kunnat behålla prisvapnet och
            införselvapnet även i fortsättningen.
          </note>
          <note>
            Det har, som jag sade, varit en av grundpelarna i en framgångsrik
            alkoholpolitik, som grundar sig folkhälsoarbete. Jag tycker inte
            att vi ska behöva misstänkliggöra varandra i de frågorna. Det
            vore väldigt olyckligt.
          </note>
          <note>
            Det hade nog inte räckt att vinka med ett finger, utan jag tror
            att det hade behövts förhandlingar och diskussioner. Men ju längre
            frågan drog ut på tiden och ju längre man förhalade den, desto
            större blev också irritationen hos kommissionen. Kanske agerandet
            att dra ut på det så länge i förlängningen äventyrande uppgörelsen.
          </note>
          <note>
            Jag tror att man skulle ha börjat förhandlingarna och diskussionerna
            redan förra hösten på ett mer intensivt sätt. Då hade vi också
            haft tid att vidta andra alkoholpolitiska åtgärder för att kunna
            möte de problem som uppstår.
          </note>
          <note type="speaker">
            Anf. 115 YVONNE RUWAIDA (mp) replik:
          </note>
          <note>
            Fru talman! Jag tycker inte att det är så konstigt att Per Rosengren
            här i dag stöder propositionen, om än med ett visst beklagande.
          </note>
          <note>
            Jag har haft det stora nöjet att få debattera med
          </note>
          <note>
            Per Rosengren i frågan om alkoholskatter. Per Rosengren har velat
            sänka de skatterna, åtminstone har han sagt så i TV-rutan. Själv
            säger han här att förändringen av införselkvoterna förmodligen
            innebär att man bör sänka de skatterna.
          </note>
          <note>
            Jag tycker därför att det är ganska logiskt att Per
          </note>
          <note>
            Rosengren tar ställning som han gör. Hans argumentation är uppbyggd
            på att vi måste följa EU-reglerna, att de ser ut på ett visst
            sätt och att den inre marknaden alltid går före.
          </note>
          <note>
            Ja, detta brukar vara både Miljöpartiets och
          </note>
          <note>
            Vänsterpartiets kritik. Men vi brukar också - alltså även Vänsterpartiet
            - förfäkta att man ska använda de paragrafer som finns för att
            sätta vissa regler för den inre marknaden. Så varför inte denna
            gång göra ett försök att åberopa både § 36 och § 152 i Romfördraget,
            för den svenska folkhälsans skull och för den svenska sociala
            alkoholpolitikens?
          </note>
          <note>
            Varför gör man inte det i stället för att bara resignera och
            säga: "Sådana är EU-reglerna, och Frits
          </note>
          <note>
            Bolkestein tycker som han gör."? Men ska vi låta EU-
          </note>
          <note>
            kommissionären Frits Bolkestein vara den som bestämmer? Det är
            det som Per Rosengren accepterar när han stöder propositionen.
          </note>
          <note>
            Eller kan det finnas andra motiv? Kanske är detta
          </note>
          <note>
            Vänsterpartiets nya strategi. Man vill ju ingå i en regering
            efter valet, och då kanske man inte längre ska tycka att Sverige
            ska våga vara bråkigt på EU-
          </note>
          <note>
            nivå. Kan det vara ett motiv för Vänsterpartiets ställningstagande
            i denna fråga?
          </note>
          <note type="speaker">
            Anf. 116 PER ROSENGREN (v) replik:
          </note>
          <note>
            Fru talman! Det sista var så lågt att jag inte ens tänker kommentera
            det.
          </note>
          <note>
            Det är riktigt att jag redan för några år sedan såg den 50-procentigt
            minskade spritförsäljningen på
          </note>
          <note>
            Systemet som ett problem. Jag vet också att Yvonne
          </note>
          <note>
            Ruwaida inte gjorde det.
          </note>
          <note>
            Jag ser den försäljning av svartsprit som sker på företag, utanför
            skolor och på högskolor som ett oerhört stort problem. I dessa
            sammanhang är det inte bara sprit och öl som säljs, utan där finns
            också narkotika. Och i samband med att man höjde tobaksskatten
            märkte vi en ökad liknande försäljning av cigaretter. Vi sänkte
            skatten på cigaretterna, och vad har hänt sedan dess? Jo, den
            illegala marknaden har minskat ganska ordentligt.
          </note>
          <note>
            Vi ser också oerhört positiva siffror vad gäller rökningen i
            helhet. Jag vill inte säga att det kommer att bli likadant med
            spriten. Men jag tror att vi måste ta till oss lite av det som
            håller på att ske.
          </note>
          <note>
            Det är inte så att vi följer alla EU-direktiv och
          </note>
          <note>
            EG-direktiv i det här sammanhanget. Vi hade ett undantag som
            gick ut den sista juni i år, de facto.
          </note>
          <note>
            Någonting måste gälla efter den sista juni. Under ett till ett
            och ett halvt år när frågan prövades hade vi fått föra in 10 liter
            sprit, osv. Jag hade sett det som ett oerhört problem om vi inte
            kunnat möta det på något annat sätt. Det troliga är att EG-domstolen
            sedan retroaktivt skulle kunna säga att det är de tio litrarna
            som gäller, dvs. full EG-ranson.
          </note>
          <note>
            Detta upplever vi i Vänsterpartiet som oerhört farligt. Där står
            vi utan ett enda skyddsnät, och från den 1 juli 2000 skulle vi
            legalt kunna dra in 10 liter sprit, 20 liter starkvin, 90 liter
            vin och 110 liter öl.
          </note>
          <note>
            Tullen skulle inte kunna göra någonting. De är 100-
          </note>
          <note>
            procentigt bundna av EG-direktiven i det här fallet.
          </note>
          <note>
            För tullagstiftningen är det EG-rätten som gäller.
          </note>
          <note>
            Sverige har väldigt lite att säga till om. Där kan vi inte ens
            hänvisa till nationell lagstiftning.
          </note>
          <note type="speaker">
            Anf. 117 YVONNE RUWAIDA (mp) replik:
          </note>
          <note>
            Fru talman! I grunden har Per Rosengren och jag skilda uppfattningar
            om på vilken nivå både alkoholoch tobaksskatten ska ligga. Per
            Rosengren förordar en sänkning. Några av argumenten är goda, t.ex.
            att man vill komma ifrån den illegala hanteringen och smugglingen
            av tobak och alkohol.
          </note>
          <note>
            Vi kan titta närmare på vad som hände med tobaksskatten. Den
            höjdes först, och sedan sänktes den lite grann. Men det var inte
            bara det som gjorde att man kom åt den illegala hanteringen av
            tobak. Det åstadkoms bl.a. genom tullens verkligt goda arbete
            för att komma åt smugglingen.
          </note>
          <note>
            Jag är inte av samma uppfattning som Per Rosengren när det gäller
            om det är skatter man ska använda för att komma åt den illegala
            hanteringen av alkohol och tobak och - i så fall - vilka nivåer
            de ska ligga på.
          </note>
          <note>
            Per Rosengren har synsättet att tullen måste agera som EG-rätten
            säger. Om vi här i riksdagen med majoritet beslutar att tullen
            ska följa de införselkvoter som vi vill ha, så finns det inget
            som säger att tullen i stället ska följa EG-rätten. Däremot kan
            Sverige klandras för att vi har ålagt tullen att agera på ett
            visst sätt, om vi inte vinner en process i EU-domstolen.
          </note>
          <note>
            Det är inte tullen som står ansvarig inför EU, utan tullen står
            fortfarande ansvarig inför den svenska riksdagen och regeringen.
            Vi kan alltså ge tullen de direktiv som vi önskar. Sedan kanske
            tullen inte tycker att det vore den mest lyckade situationen i
            världen
          </note>
          <note>
            - det kan jag förstå. Men vi kan faktiskt förfäkta och driva
            den här frågan vidare. Jag tänker inte köpa Per
          </note>
          <note>
            Rosengrens argument i den här frågan.
          </note>
          <note type="speaker">
            Anf. 118 PER ROSENGREN (v) replik:
          </note>
          <note>
            Fru talman! Det hade jag väl i och för sig inte förväntat mig
            heller.
          </note>
          <note>
            När det gäller tullen och tullagstiftningen är det
          </note>
          <note>
            90 % EG-lagstiftning som gäller. Det torde Yvonne
          </note>
          <note>
            Ruwaida veta. Men det är klart att om vi ska bryta alla regelsystem
            inom EU kan ni fundera på hur det som framförs i den gemensamma
            reservationen ska fungera i förlängningen och i verkligheten.
          </note>
          <note>
            Yvonne Ruwaida talade om att tobaksskatten höjdes och sedan sänktes
            lite grann. Det är precis tvärtom, den höjdes faktiskt mindre
            än den sänktes. Priset på en ask cigaretter efter tobaksskattesänkningen
            var lägre än före höjningen.
          </note>
          <note>
            Yvonne Ruwaida hänvisade sedan, och det är det mest patetiska
            i sammanhanget, till den kontrollmöjlighet som tullens arbete
            innebär. Ja, det gjorde att man fick rätt att öppna paket. Och
            vad sade Miljöpartiet om den möjligheten? Det sade man nej till.
            Det som man då sade nej till står man nu och hyllar som den bästa
            av möjligheter. Ni får ju lära er att argumentera så att det inte
            bara blir patetiskt.
          </note>
          <note type="speaker">
            Anf. 119 KENNETH LANTZ (kd) replik:
          </note>
          <note>
            Fru talman! Jag vill bara tala om för Per Rosengren att jag mycket
            klart inser, vilket jag även redogjorde för till Ulla Wester,
            att verkligheten och beslutsfattandet naturligtvis finns här.
            Och den kristdemokratiska uppfattningen som jag har redogjort
            för står jag personligen också bakom.
          </note>
          <note>
            Men jag är kanske lite för öppen ibland. Jag är en dålig teatermänniska.
            Nog kan man ändå som far få tillåta sig att tänka en tanke när
            man står nedanför färjornas ankomsthallar i Helsingborg en fredagseller
            lördagskväll och nästan gripas av panik och känna: Vad gör jag
            som förälder eller som vuxen i dessa sammanhang? Hur i all världen
            ska vi kunna få rätsida på detta för att kunna hjälpa dessa ungdomar
            så att de inte hamnar i det elände som alltför många drabbas av?
            Nu blir jag nästan rörd även här i kammaren. Det är kanske i dessa
            sammanhang som jag har tillåtit mig att söka olika vägar i mina
            tankar. Och jag får väl tacka Per Rosengren för det svar som han
            ändå gav i sitt förra inlägg, då han faktiskt redogjorde för en
            del synpunkter som inte ligger långt ifrån min personliga uppfattning.
          </note>
          <note type="speaker">
            Anf. 120 PER ROSENGREN (v) replik:
          </note>
          <note>
            Fru talman! Jag känner precis samma vanmakt i fråga om den svarta
            sektor som skapas inom detta område. Det är precis den vanmakten
            som jag känner.
          </note>
          <note>
            Och detta måste vi göra någonting åt.
          </note>
          <note>
            Men det är intressant att notera det som Kenneth
          </note>
          <note>
            Lantz sade om att när han står i Helsingborg och ser detta har
            han stor förståelse för att man kanske måste göra någonting åt
            priserna därför att detta annars kommer att fortsätta att välla
            in.
          </note>
          <note>
            Det gäller alltså att minska marginalen. Jag tror faktiskt att
            storleken på den vinst som dessa människor är ute efter också
            avgör vilka risker de är beredda att ta. Och just nu har de oerhört
            mycket mer pengar att tjäna på alkoholdistribution i landet än
            på t.ex. narkotika. Det beror också på att riskerna är betydligt
            mindre och att straffen är lägre.
          </note>
          <note>
            En mängd åtgärder måste vidtas både på straffsidan och i fråga
            om annat, och även marginalerna måste minska. Som det nu är kan
            man köra tio lastbilar med sprit, och de kan plocka en av tre,
            och ändå går det med vinst. Om priserna på sprit skulle sänkas
            med 25-30 % kan de ta en av tio, och då blir situationen helt
            annorlunda. Det är sådana riskbedömningar som dessa människor
            gör.
          </note>
          <note>
            Sådana här saker måste naturligtvis tas med i en diskussion om
            en ny alkoholpolitik som blir nödvändig i den öppna situation
            som vi är på väg att hamna i.
          </note>
          <note>
            Jag tror att alla vi som vill att folkhälsan också i fortsättningen
            ska prioriteras gemensamt ska arbeta för att se till att vi har
            en alkoholpolitik värd namnet även i framtiden i den öppna situation
            som vi har.
          </note>
          <note type="speaker">
            Anf. 121 GÖRAN MAGNUSSON (s):
          </note>
          <note>
            Fru talman! Frågan om EU:s kvantitetsregler för privatinförsel
            av alkohol och tobak är exempel på marknadens makt över alkoholpolitiken.
            Utgångspunkten är EU:s inre marknadsregler och varors fria rörlighet.
            Där finns inte utrymme för sociala eller hälsomässiga hänsynstaganden.
          </note>
          <note>
            Under 1900-talet har svensk alkoholpolitik präglats av att marknadskrafternas
            inflytande begränsats, den s.k. desintresseringsprincipen. Bakgrunden
            till detta är förstås att alkohol är en produkt vars användning
            kan leda till allvarliga sociala och ekonomiska konsekvenser för
            individerna. Vård och rehabilitering är statens, landstingens
            och kommunernas ansvar.
          </note>
          <note>
            Därför inverkar alkoholskadorna på behovet av skatter.
          </note>
          <note>
            Alkohol kan alltså inte betraktas som en vara vilken som helst.
            Det var motivet i en motion som jag tillsammans med partivänner
            väckte i den här kammaren för mer än tio år sedan. Det var i anslutning
            till propositionen om Sverige och den västeuropeiska integrationen,
            som det då hette. Det var genom den som förhandlingarna om ett
            svenskt EES-avtal startade. Det ingicks så småningom och övergick
            sedan i medlemskapet.
          </note>
          <note>
            Det kan vara värt att notera att Sverige redan i samband med
            EES-avtalet fick ge upp flera viktiga monopol på alkoholhanteringens
            område. Det kan också vara värt att notera när Per Rosengren i
            den här debatten, i och för sig med beklagande, säger att man
            fick rätt och att man varnade för medlemskapet i EU.
          </note>
          <note>
            Frågan är, Per Rosengren och andra i denna kammare, om inte grundproblemen
            egentligen grundlades i samband med att Sverige skrev på EES-avtalet.
            Jag tror alltså att alla partier och partiföreträdare som fanns
            i riksdagen i slutet av 80-talet kunde känna sig bättre till mods
            i dag om de hade stött den här socialdemokratiska motionen om
            att man skulle undanta alkohol från integrationsarbetet, att alkohol,
            jämsides med tobak, alltså skulle betraktas som en vara av sådant
            slag att den inte borde vara föremål för integrationen och inte
            borde omfattas av marknadskrafterna. Jag tror att ett mer uttalat
            stöd för den motionen säkerligen hade känts mycket bättre i dag.
            Motionen fick således inte stöd i riksdagen. Däremot gjorde riksdagen
            flera uttalanden till stöd för den svenska alkoholpolitiken.
          </note>
          <note>
            Jag kan erinra mig debatter från början av 90-talet då det ifrågasattes
            om inte EES-medlemskapet egentligen skulle leda till det som betraktades
            som mycket allvarliga ingrepp i den svenska alkoholpolitiken.
          </note>
          <note>
            Fru talman! Jag vill hänvisa till en ledare i Expressen där man
            säger tack och adjö till nykterhetsrörelsen och säger att den
            har misslyckats i anslutning till folknykterhetens dag. Det som
            hittills har varit statens ansvar, alltså alkoholpolitiken, övergår
            nu till myndiga medborgare som själva kan hantera sin spritkonsumtion.
            Men det betyder också att alkoholproblemen - man inser tydligen
            att det kommer att finnas alkoholproblem även i fortsättningen
            - måste hanteras av andra. Och här förlitar man sig på att företagen
            ska göra insatser.
          </note>
          <note>
            Fru talman! Jag har med hjälp av kammarkansliets benägna bistånd
            delat ut en grafisk bild som visar antalet misshandelsfall per
            1 000 invånare över 14 år under perioden från 1850 och fram till
            nästan nu, i varje fall fram till början av 80-talet. Där kan
            man se tre kraftiga förändringar. Den första inträffade när husbehovsbränningen
            avskaffades då antalet misshandelsfall minskade dramatiskt. Sedan
            ökade de från slutet av 1800-talet och fram till 1900-talet då
            motboken infördes och då antalet återigen minskade kraftigt. Under
            andra världskriget rådde så speciella förhållanden, och jag ska
            därför inte beröra det. Men det som är intressant i nutid är mellanölets
            införande
          </note>
          <note>
            1965-1966 och den kraftiga ökning som då också skedde av antalet
            misshandelsfall. Det planade sedan ut när försäljningen av mellanölet
            av bl.a. just dessa skäl upphörde i vanliga livsmedelsbutiker.
          </note>
          <note>
            Jag har med det här velat visa att olika samhälleliga ingrepp
            har haft stor betydelse för att hyfsa alkoholvanorna och för att
            se till att man får en kraftig begränsning av alkoholskadorna.
          </note>
          <note>
            Jag har velat göra det därför att jag tycker att det är en felaktig
            bild när man tror att alkoholpolitiken och alkoholvanorna kan
            privatiseras på det sätt som flera här talar om och som Expressen
            för närvarande är det mest uttalade organet för.
          </note>
          <note>
            Jag ser inte det här som ett problem i första hand för nykterhetsrörelsen.
            Det är ett problem för alla i samhället som vill ta ansvar. Därför
            är det en mycket förenklad diskussion som innebär att nykterhetsrörelsen
            har förlorat kampen. De som har förlorat kampen är medborgare
            som råkar illa ut. Det är barn och andra som får avsevärt mycket
            sämre uppväxt på grund av en ökad alkoholkonsumtion. Det kan man
            naturligtvis med den erfarenhet som finns förutse kommer att inträffa
            med den ökade tillgänglighet som nu sker, bl.a. genom de successivt
            förändrade införselreglerna.
          </note>
          <note>
            Jag vore den första att vara glad om detta inte skulle inträffa,
            om man skulle kunna ha en fortsatt internationellt sett låg alkoholkonsumtion.
            Dessvärre är det inget som egentligen tyder på att det skulle
            kunna bli fallet.
          </note>
          <note>
            Fru talman! Mitt inlägg var från början tänkt att mera vara en
            röstförklaring. Jag ska komma till den under den sista minut som
            återstår av min anmälda tid. Jag har noga tittat på de här förhållandena.
            Jag har följt med under en lång följd av år. Vad min principiella
            grundinställning är torde ingen här i kammaren vara i ovisshet
            om. Jag tycker naturligtvis att reglerna som vi hittills har haft
            har varit de bästa möjliga. Men jag inser också att det undantag
            som förhandlades fram i samband med medlemskapsförhandlingarna
            ur juridisk synpunkt var alldeles för svagt grundat. Det är frukterna
            av de misstagen som vi i dag skördar.
          </note>
          <note>
            Det här leder mig fram till att jag inte kommer att avstå från
            att rösta. Jag kommer inte att rösta med reservation 2, utan jag
            kommer att rösta med regeringens förslag. Motiveringen till detta
            är att jag inte tycker att det riktigt tillhör politikens innersta
            kärna att avstå. Men det kan vara en nödvändighet ibland och en
            möjlighet. Att rösta nej till betänkandet eller att rösta med
            reservation 2 leder enligt min mening, och även enligt många andras
            mening, in i en mycket oviss situation. Vi skulle få det omedelbart
            som man möjligen nu får om tre år, och det skulle skapa en mycket
            dålig och eländig situation. I ett läge där inget förslag är riktigt
            bra väljer jag ändå att stödja det av regeringen framförhandlade
            förslaget. Jag tycker att det ändå är ett möjligt praktiskt handlande
            i den situation vi nu befinner oss i.
          </note>
          <note type="speaker">
            Anf. 122 BO KÖNBERG (fp) replik:
          </note>
          <note>
            Fru talman! Jag hade redan i mitt inledningsanförande några frågor
            till Göran Magnusson. Jag hade sett att han fanns med på talarlistan,
            och jag känner väl till Göran Magnussons engagemang i alkoholfrågorna.
            Vi har en mycket likartad syn på vad som är grundpelarna för den
            svenska alkoholpolitiken och huvudskälen till de stora framgångar
            som den alkoholpolitiken har haft. Det är möjligt att Göran Magnusson
            inte var här då, så jag kan kanske återkommer till de frågorna
            eller precisera dem ytterligare.
          </note>
          <note>
            Anser Göran Magnusson att regeringen på ett bra sätt har uppfyllt
            riksdagens uppdrag att slå vakt om den sociala alkoholpolitiken
            i förhandlingarna?
          </note>
          <note>
            Den andra frågan rör en sak som jag tror att jag fick ett instämmande
            i av Per Rosengren, som uppenbarligen kommer att rösta likadant
            som Göran Magnusson i omröstningen om några timmar. Finansministern
            kom i mitten av mars hem med något som exempelvis den moderate
            talesmannen Lars Tobisson i EU-nämnden hyllade som något som egentligen
            på varje punkt överensstämmer med vad moderaterna har hävdat och
            begärt från allra första början. Anser
          </note>
          <note>
            Göran Magnusson att det på någon punkt var så att regeringen
            kom hem med någonting som var bättre än det man hade kunnat få
            när som helst de senaste fyra åren, sedan förhandlingarna 1996?
          </note>
          <note type="speaker">
            Anf. 123 GÖRAN MAGNUSSON (s) replik:
          </note>
          <note>
            Fru talman! På den sista frågan är det lätt att svara att det
            är klart att ett sådant förhandlingsresultat naturligtvis hade
            kunnat uppnås för både ett, två, tre och fyra år sedan. Det är
            väl ingen tvekan på den punkten.
          </note>
          <note>
            Jag förstår inte riktigt innebörden i den här frågan.
          </note>
          <note>
            Vad hade det varit för glädje ur Könbergs och min synpunkt med
            att den här situationen skulle ha inträffat redan för flera år
            sedan? Jag tycker inte att det är särskilt meningsfullt att diskutera
            utifrån den utgångspunkten.
          </note>
          <note>
            Så frågan om ifall regeringen uppfyllt vad riksdagen har beställt.
            Jag vet inte riktigt vad Könberg syftar på. Men det riksdagen
            har uttalat är väl ungefär det regeringen har föreslagit. Det
            var ju den regering som Bo Könberg tillhörde som lade fram förslagen
            kring det här undantaget och redovisade dem för riksdagen. De
            har ju bara i efterhand bekräftats av riksdagen. De har inte blivit
            föremål för någon behandling innan den här deklarationen gjordes
            av Dinkelspiel, som väl då var regeringens företrädare.
          </note>
          <note type="speaker">
            Anf. 124 BO KÖNBERG (fp) replik:
          </note>
          <note>
            Fru talman! När det gäller min andra fråga som handlade om huruvida
            regeringen inte för länge sedan hade kunnat komma hem med det
            här förhandlingsresultatet, dvs. att vi skulle få samma dåliga
            villkor som
          </note>
          <note>
            Danmark och Finland, har uppenbarligen Göran
          </note>
          <note>
            Magnusson och jag samma uppfattning. Nu är vi då fler i den här
            debatten som har den uppfattningen.
          </note>
          <note>
            Bakgrunden till den frågan var inte att jag ville ha till stånd
            de usla reglerna än tidigare. Det var att försöka få belyst ifall
            det var så att man hade uppnått någonting bra. Och då bekräftade
            väl Göran Magnusson att man kom hem med det sämsta man kunde få.
          </note>
          <note>
            Sämre gick det inte att få ihop det.
          </note>
          <note>
            Då borde det finnas anledning för en så engagerad person i de
            här frågorna som Göran Magnusson att fundera över vilka av yrkandena
            lite senare i dag som är bäst och sämst.
          </note>
          <note>
            Svaret på min första fråga blev jag lite mer förbryllad över.
            När jag talade om riksdagens uttalande menade jag vad som har
            sagts från bl.a. socialutskottet nu senast om vad man vill att
            man ska uppnå. Där skärpte man till det som regeringen hade nämnt.
            Hela inriktningen från alla partier i den här kammaren utom moderaterna
            fram till den 6, 7 och 8 mars var också en mycket tydlig hållning
            att slå vakt om alkoholpolitiken. Sedan kommer då regeringen hem
            med en kapitulation.
          </note>
          <note>
            Den frågan ställer jag förstås till Göran Magnusson i denna debatt.
            Jag vet också att han är intresserad av den här typen av frågor
            och att han nu för tiden flera gånger i veckan i sin egenskap
            av vice ordförande i KU får syssla med den typen av frågor om
            hur regeringen sköter sig.
          </note>
          <note type="speaker">
            Anf. 125 GÖRAN MAGNUSSON (s) replik:
          </note>
          <note>
            Fru talman! När man ska bedöma utvecklingen av vad som har skett
            och vad som har varit möjligt för regeringen att göra måste man
            naturligtvis hela tiden göra en juridisk bedömning. Inom parentes
            får man väl säga att jag kan väl utifrån mina värderingar ur konstitutionell
            synpunkt och annat tycka att det är lite trist med all denna juridik
            i det som egentligen är politik. Men det var en parentes.
          </note>
          <note>
            När det gäller undantaget och jämförelsen med
          </note>
          <note>
            Danmark och Finland - och det är också juridik -
          </note>
          <note>
            ska man komma i håg att vare sig Danmarks eller
          </note>
          <note>
            Finlands undantag var grundat på samma förutsättningar som det
            svenska. Det som naturligtvis sedan försvårade för regeringen
            i förhandlingarna med kommissionen var att både Danmark och Finland
            i praktiken klev av sina undantag och gav upp på ett sätt som
            gjorde saken mycket svårare för Sverige.
          </note>
          <note>
            När det sedan gäller vad riksdagen har beställt tänkte jag också
            på riksdagens uttalande i anslutning till min motion om att man
            skulle undanta alkohol från integrationsarbetet. Jag tror inte
            att Bo Könberg, om Bo Könberg satt i riksdagen vid det tillfället,
            stödde den motionen. Det var de allmänna uttalandena. Man sade
            att grunderna i den svenska alkoholpolitiken skulle kunna bevaras.
          </note>
          <note>
            Sedan var naturligtvis den deklaration som Ulf
          </note>
          <note>
            Dinkelspiel gjorde juridiskt sett för svagt grundad.
          </note>
          <note>
            Det är det som är problemet i dag. Det kan man beklaga, och man
            kan tycka att det är utomordentligt trist.
          </note>
          <note>
            Min utgångspunkt för röstandet i den här frågan är att om man
            skulle följa Bo Könbergs och andras förslag i reservation 2 tar
            man ett stort steg ut i mörkret och vet inte var man hamnar. Enligt
            regeringens förslag har vi ändå en viss kontroll över utvecklingen
            ytterligare några år och kanske också möjligheter att påverka
            situationen ute i Europa. Jag har för min del sagt vid flera tillfällen
            att det är angeläget att svenska riksdagsledamöter som har kontakt
            med EU-systemet hävdar denna ståndpunkt att alkohol är en vara
            av sådant slag att den måste omgärdas av särskilda försäljningsregler.
          </note>
          <note type="speaker">
            Anf. 126 PER ROSENGREN (v) replik:
          </note>
          <note>
            Fru talman! För protokollets skull vill jag bara säga att antalet
            lagförda för misshandel är per 100 000
          </note>
          <note>
            invånare och inte per 1 000. Annars hade siffrorna varit alldeles
            förfärliga.
          </note>
          <note>
            Vi behöver inte diskutera hela EU-medlemskapet, men vi hävdade
            redan i diskussionen inför omröstningen att de här reglerna skulle
            komma att införas, medan Göran Magnusson och Socialdemokraterna
            hävdade att det inte var så. Det är då bara att beklaga att vi
            fick rätt i denna fråga. Det finns naturligtvis andra frågor inom
            EU där vi också har fått rätt och vissa där vi har fått fel.
          </note>
          <note>
            Göran Magnusson hävdar att det var i samband med EES-avtalet
            som problemen uppstod. Tittar man på all statistik över hur spritförsäljningen
            på Systembolaget har minskat ser man ännu tydligare den kurva
            som Göran Magnusson har visat här, hur Systembolaget tappade totalt
            i samband med EU-inträdet och inte i samband med EES-avtalet.
            Det är samma sak när det gäller öl.
          </note>
          <note>
            Upplysningsvis kan jag säga att Vänsterpartiet röstade nej till
            EES-avtalet också.
          </note>
          <note type="speaker">
            Anf. 127 GÖRAN MAGNUSSON (s) replik:
          </note>
          <note>
            Fru talman! Jag korrigerar gärna misshandelsuppgifterna på det
            sätt som Per Rosengren här har anfört.
          </note>
          <note>
            I och för sig är det meningslöst att diskutera att man har fått
            rätt och hade rätt vid olika tillfällen. Jag kan som aktiv nykterhetspolitiker
            konstatera att sällan har nykterhetsrörelsen rönt så stort intresse
            från olika partier och grupper som i samband med diskussionen
            om Sveriges medlemskap eller ej i EU. Nykterhetsrörelsen blev
            plötsligt en intressant grupp, kanske inte för dess nykterhetspolitik
            i sig utan mer för möjligheten att skaffa röster för en nej-linje.
            Det har inte gjort diskussionen lättare genom åren.
          </note>
          <note>
            Per Rosengren säger uppenbarligen oftast nej och kan trösta sig
            med att även det hade han kunnat undvika. Jag tror ändå att EES-avtalet
            är grunden till mycket av de här problemen. Jag vill inte påstå
            att det var den direkta anledningen, men det är ingen tvekan om
            att vi fick slopa ett antal monopol i samband med
          </note>
          <note>
            EES-avtalet. Redan det innebar att marknadskrafterna fick större
            utrymme inom alkoholhanteringen, vilket är i strid med den svenska
            alkoholpolitiken.
          </note>
          <note>
            Det är möjligt att man kan läsa statistiken så att det var exakt
            vid inträdet i medlemskapet i EU som
          </note>
          <note>
            Systembolagets försäljning började fallera. Tidsmässigt kan det
            möjligen se ut så, men jag är inte säker på att orsakssambanden
            är riktigt så enkla. Jag tror att det tar en något längre period
            innan inköpsvanor och dryckesvanor förändras. Jag tror faktiskt
            att EES-
          </note>
          <note>
            avtalet har haft en viss roll i sammanhanget.
          </note>
          <note type="speaker">
            Anf. 128 PER ROSENGREN (v) replik:
          </note>
          <note>
            Fru talman! Man kan naturligtvis diskutera om problemen börjar
            med EU-medlemskapet eller EES-
          </note>
          <note>
            avtalet. Jag skulle vilja hävda att det är EU-
          </note>
          <note>
            medlemskapet. Det är först då som folk börjar inse vad som är
            tillåtet överallt annars, och det är då man börjar ta in mer,
            smugglingen börjar osv.
          </note>
          <note>
            Jag satt inte i riksdagen när beslutet om EES-
          </note>
          <note>
            avtalet fattades, och hur jag hade röstat när det gäller
          </note>
          <note>
            EES-avtalet tänker jag behålla som en hemlighet för mig själv
            och för mina närmaste.
          </note>
          <note type="speaker">
            Anf. 129 GÖRAN MAGNUSSON (s) replik:
          </note>
          <note>
            Fru talman! Det är möjligt att det är bra med en hemlighet på
            den punkten, men presumtionen är väl ändå för nej.
          </note>
          <note>
            Jag har några allmänna reflexioner kring detta att vi nu hänger
            upp hela debatten på EES-avalet och medlemskapet i EU. Jag tror
            att det skulle kunna vara meningsfullt att också något fundera
            över om det är några andra förändringar i omvärlden eller i Sveriges
            inställning som har spelat roll i sammanhanget. Frågan är alltså:
            Skulle allt ha varit oförändrat i alkoholpolitiken i Sverige om
            Sverige aldrig hade skrivit på
          </note>
          <note>
            EES-avtalet och om Sverige aldrig hade blivit medlem i EU? Frågan
            är naturligtvis omöjligt att besvara, men det finns anledning
            att på allvar diskutera detta.
          </note>
          <note>
            Vad som har skett är ju inte bara att Sverige har gått med i
            EU utan också att de kommersiella krafterna - Grossistförbundet
            Svensk Handel, ICA, Konsum, vinhandlarnas organisationer och en
            rad andra -
          </note>
          <note>
            har etablerat stora lobbykontor i Bryssel. Där har hela saken
            gått ut på att förklara att den svenska alkholpolitiken inte har
            stöd hos svenska folket och över huvud taget inte har någon särskilt
            positiv effekt. Det är klart att också dessa lobbykrafter hade
            verkat på något annat sätt om de inte haft möjligheten att lobba
            för det här inom EU.
          </note>
          <note>
            Jag menar alltså att samhällsutvecklingen och de kommersiella
            krafterna också på annat sätt har försökt se till att få en större
            del av de vinstmöjligheter som finns inom alkoholhanteringens
            område. Dessa krav på vinstandelar inom alkoholhanteringen maskerar
            dessa krafter ofta som omtanke om ungdomen eller omtanke om folkhälsan,
            medan omtanken egentligen handlar enbart om den egna kassan.
          </note>
          <note type="speaker">
            Anf. 130 ROLF OLSSON (v):
          </note>
          <note>
            Fru talman! Skatteutskottets betänkande om ökade införselkvoter
            har föranlett Vänsterpartiet att avge ett särskilt yttrande. Socialutskottet
            har under beredningen fått tillfälle att yttra sig, och Vänsterpartiet
            har också i detta utskott avgett ett särskilt yttrande.
          </note>
          <note>
            Den restriktiva svenska alkoholpolitiken har varit en viktig
            folkhälsofaktor under en längre tid. Det har de flesta talare
            varit inne på under debatten. Vi har i jämförelse med de flesta
            andra europeiska länder en förhållandevis låg andel alkoholrelaterade
            skador och sjukdomar. Alkoholrestriktioner, främst i form av begränsningar
            i tillgänglighet, och en aktiv prispolitik har varit bra för folkhälsan.
            Det är ledande forskare eniga om, och kring detta har det också
            länge rätt en relativt bred politisk enighet, med ett tydligt
            undantag för Moderaterna, som drivit och driver en tydligt alkoholliberal
            politik.
          </note>
          <note>
            Förslagen i betänkandet måste ses i sitt sammanhang. I samband
            med och efter EU-inträdet har ett flertal uppluckringar av restriktionerna
            skett. Fyra av fem monopol har avskaffats, införselkvoterna har
            redan i en tidigare omgång ökats och tullens möjligheter att kontrollera
            införseln har begränsats. 1997
          </note>
          <note>
            sänktes skatten på starköl som ett led i en harmonisering, och
            förra hösten beslöt en majoritet i riksdagen att försök skulle
            göras med lördagsöppet på Systemet i vissa delar av landet samt
            öka möjligheterna till gåvoförsändelser m.m.
          </note>
          <note>
            Dagens förslag är alltså ett ytterligare steg i denna riktning
            att anpassa vår alkoholpolitik till EU och till länder som uppvisar
            en högre andel alkoholrelaterade skador och sjukdomar än Sverige.
            Vi har dessutom anledning att förvänta oss förslag från regeringen
            senare i år om sänkta alkholskatter - det har redan framförts
            ett flertal gånger från ansvarigt håll. Det har också signalerats
            från talare här i dag.
          </note>
          <note>
            Vi kan konstatera, som Per Rosengren underströk, att de farhågor
            som Vänsterpartiet redovisade inför
          </note>
          <note>
            EU-omröstningen om ett hotande sammanbrott för svensk alkoholpolitik
            och våra möjligheter att själva bestämma tyvärr besannats på punkt
            efter punkt.
          </note>
          <note>
            De här försämringarna sker också utan att några skarpa åtgärder
            presenteras för att motverka skadeverkningarna. Det har från regeringen
            talats om alkholfria zoner, men konkreta åtgärder har vi inte
            sett mycket av. Vi kan inte ställa upp på att korta affischkampanjer
            utgör ett särskilt kraftfullt alkoholpolitiskt instrument.
          </note>
          <note>
            Vad gör regeringen konkret för att minska alkoholkonsumtionen
            bland mycket unga människor och se till så att resurser och tillsynsmöjligheter
            kan fungera? Som exempel kan vi ta det utbredda folkölsdrickandet
            bland ungdomarna. Där visas gång på gång att restriktionerna inte
            efterlevs och resurser för tillsyn och kontroll saknas.
          </note>
          <note>
            Ska vi över huvud taget kunna ta talet om alkoholfria zoner på
            allvar måste regeringen snarast presentera förslag som innebär
            att resurser avsätts för att kvarstående restriktioner, inte minst
            de som berör ungdomar, kan kontrolleras effektivt och att bestämmelser
            om sanktioner mot olovlig försäljning skärps.
          </note>
          <note>
            Det är enkelt att konstatera att den restriktiva alkoholpolitiken
            konsekvent monteras ned som led i en
          </note>
          <note>
            EU-anpassning. Det har länge talats om motåtgärder från regeringen.
            Det är oerhört hög tid att nu presentera dessa motåtgärder.
          </note>
          <note>
            Fru talman! Sammantaget leder detta mig och andra ledamöter i
            Vänsterpartiet till att inte stödja förslagen i betänkandet om
            höjda införselkvoter. Vi avser inte heller att stödja den flerpartireservation
            som mynnar ut i en uppmaning att låta EG-domstolen pröva undantagsreglerna.
            Det innebär risk för rättsosäkerhet i mellanperioden och risk
            för att vi får avtrappningstiden avkortad. En sådan utveckling
            vill vi inte medverka till.
          </note>
          <note type="speaker">
            Anf. 131 PETER PEDERSEN (v):
          </note>
          <note>
            Fru talman! Det svenska EU-medlemskapet har inneburit att den
            restriktiva svenska alkoholpolitiken
          </note>
          <note>
            - som varit effektivt ur ett folkhälsoperspektiv och under lång
            tid bidragit till att vi i internationell jämförelse kunnat redovisa
            relativt låga ohälsotal - nu raseras på punkt efter punkt. De
            flesta politiska partier här i riksdagen och experter vad gäller
            alkoholpolitik har varit överens om att olika alkoholrestriktioner,
            främst begränsad tillgänglighet, prispolitik och en aktiv skattepolitik,
            har varit effektiva åtgärder för att begränsa alkoholkonsumtionen
            i Sverige.
          </note>
          <note>
            Som Per Rosengren var inne på var Vänsterpartiet tidigt ute med
            att påtala detta förhållande redan vid folkomröstningen om svenskt
            medlemskap i EU.
          </note>
          <note>
            Olika EU-positiva företrädare gav då skenet av att det skulle
            vara fullt möjligt för oss att behålla vår restriktiva alkoholpolitik
            även inom EU. Det gavs sken av att vårt undantag vad gäller införselreglerna
            för alkohol skulle kunna behållas och dessutom permanentas.
          </note>
          <note>
            Nu har verkligheten - och det är faktiskt verkligheten som gäller
            - tyvärr visat att vi EU-kritiker hade helt rätt och de EU-positiva
            även på detta område var naiva, dåligt pålästa och dessutom överskattade
            vår förhandlingsposition gentemot EU.
          </note>
          <note>
            Enligt en fördjupad rättslig analys inom Regeringskansliet av
            den legala grunden för det svenska undantaget är det ytterst osäkert
            om Sverige vid en domstolsprövning skulle få stöd för sin redovisade
            tolkning. För att undvika ett juridiskt osäkert läge -
          </note>
          <note>
            dvs. om det är EU-lag eller svensk lag som gäller vid tvist -
            har regeringen träffat en underhandsöverenskommelse med EG-kommissionen
            som innebär att
          </note>
          <note>
            Sverige får behålla vissa införselbegränsningar t.o.m.
          </note>
          <note>
            den 31 december 2003 och att införselkvoterna sedan successivt
            höjs.
          </note>
          <note>
            Denna överenskommelse har framställts som en svensk seger men
            innebär i praktiken ett stort avsteg från det vi kan kalla den
            svenska modellen vad gäller alkoholrestriktivitet. Mängden öl,
            vin och cigarretter som en resande från ett annat EU-land kan
            föra in i
          </note>
          <note>
            Sverige utan att skatt ska betalas i Sverige ökar drastiskt från
            den 1 juli 2000. Ni har hört siffrorna förut, så jag drar dem
            inte en gång till.
          </note>
          <note>
            Övergångsfasen är illa nog. Men redan den 1 juli
          </note>
          <note>
            2003 ska vi anpassa oss fullt ut till EU. Då kommer det att vara
            10 liter sprit, 20 liter starkvin, 90 liter vin,
          </note>
          <note>
            110 liter öl samt i princip en fördubblad mängd tobaksvaror som
            får föras in i landet jämfört med i nuläget. Till detta kommer
            att regeringen avser att återkomma med förslag om en successiv
            höjning av införselkvoterna. Till detta kommer att regeringen
            avser att återkomma i budgetpropositionen för år
          </note>
          <note>
            2001 med åtgärder på skatteområdet. Jag läser in sänkta alkoholskatter
            i det. Till detta kommer försöket med lördagsöppet, som redan
            har påbörjats runtom i landet.
          </note>
          <note>
            Fru talman! Var och en av dessa anpassningsåtgärder är illa nog.
            Tillsammans riskerar denna nedmontering av den svenska modellen
            att få förödande konsekvenser vad gäller folkhälsan och inte minst
            vad gäller alkoholrelaterad brottslighet. Det gäller t.ex. den
            uppenbara risken, som bara nämns i förbifarten, att ännu fler
            kvinnor kommer att misshandlas och ännu fler barn i Sverige kommer
            att fara mer illa.
          </note>
          <note>
            Regeringen avser nu att presentera en ny nationell handlingsplan
            för alkoholförebyggande åtgärder.
          </note>
          <note>
            Detta är milt uttryckt en grannlaga uppgift med tanke på att
            EU tvingar oss att avhända oss de viktigaste redskapen för en
            sådan, dvs. åtgärder vad gäller tillgänglighet och en aktiv prispolitik.
          </note>
          <note>
            Det är inte speciellt förvånande att moderaterna föreslår att
            EU-anpassningen ska gå ännu snabbare.
          </note>
          <note>
            Jag skulle ha blivit förvånad om jag inte läst en sådan reservation.
            I fyrpartireservationen hävdar man att propositionen är förkastlig
            ur folkhälsosynpunkt, och det kan jag hålla med om. Man menar
            att vi ska hålla fast vid den svenska linjen vad gäller införselreglerna.
          </note>
          <note>
            Även här kan man läsa in en övertro på att det är svenska regler
            och lagar som gäller, bara vi svenska argumenterar tillräckligt
            bra i EG-domstolen. Jag finner, i enlighet med det särskilda yttrandet
            som framförts av Vänsterpartiets ledamöter i skatteutskottet,
            att det mest sannolika resultatet av en sådan prövning i stället
            blir att avtrappningstiden kommer att förkortas.
          </note>
          <note>
            Fru talman! I socialutskottets yttrande framgår att
          </note>
          <note>
            "samhällsutvecklingen och särskilt det svenska EU-
          </note>
          <note>
            medlemskapet i grunden påverkat förutsättningarna för den svenska
            alkoholpolitiken". Detta har vi påtalat tidigare.
          </note>
          <note>
            Det måste nu konstateras att relativt många medborgare såg just
            möjligheten att få föra in mer och billigare alkohol från andra
            länder som en viktig fråga när de personligen tog ställning till
            det svenska EU-
          </note>
          <note>
            medlemskapet. Denna grupp hälsar kanske den nu diskuterade anpassningen
            med viss tillfredsställelse, vad vet jag. Det kanske kan öka EU:s
            popularitet något. Men samtidigt finns det en stor solidaritet
            i vårt land i dessa frågor och en medvetenhet om att ett högt
            pris för bruket av alkohol leder till ett lägre bruk totalt sett
            och därmed mindre risk för missbruk. Denna solidaritet kommer
            nu att sättas på hårda prov.
          </note>
          <note>
            Vad är det som talar för att alkoholkonsumtionen i
          </note>
          <note>
            Sverige inte kommer att öka när helhetsbilden är att vi nu ökar
            tillgängligheten avsevärt och dessutom förbilligar konsumtionen
            av alkohol? Talar inte all erfarenhet och all beprövad vetenskap
            på detta område för att resultatet kommer att bli det precis motsatta,
            dvs. en ökning av alkolholkonsumtionen, fler alkoholrelaterade
            sjukdomar och en ökning av den alkoholrelaterade brottsligheten?
          </note>
          <note>
            Fru talman! Jag vill avsluta med att säga att detta ärende kan
            liknas vid den beryktade teaterpjäsen
          </note>
          <note>
            Lång dags färd mot natt. Om vi nu är fullt ärliga i kammaren
            avgjordes faktiskt denna fråga redan när
          </note>
          <note>
            Sverige valde att bli medlem i EU. Varför lägga ut dessa ständiga
            dimridåer, dvs. att låtsas att vi från svensk sida ska vara med
            i EU och underställda dess olika fördrag och samtidigt ge sken
            av att vi i olika hjärtefrågor, t.ex. alkoholfrågan, kan bestämma
            helt själva?
          </note>
          <note>
            Det är EU-medlemskapet som tvingar oss in i denna moment 22-situation,
            att välja pest och kolera.
          </note>
          <note>
            Jag för min egen del låter mig inte pressas till ett sådant val,
            dvs. att aktivt stödja mer frikostiga införselregler enligt utskottsmajoritetens
            förslag eller att rösta på en fyrpartireservation som uppenbart
            indirekt kan leda till att EU-anpassningen kommer att gå betydligt
            snabbare. Därför kommer jag, och jag hoppas ett stort antal andra
            vänsterpartister, att avstå från att rösta.
          </note>
          <note type="speaker">
            Anf. 132 BO KÖNBERG (fp) replik:
          </note>
          <note>
            Fru talman! Peter Pedersen uttryckte tydligt det som både han
            och Rolf Olsson har sagt, nämligen att han inte tänker göra ett
            val. Så är det ibland här i livet. Vi ställs inför val där vi
            tycker att inte något av alternativen är bra. Inom politiken är
            det t.o.m. ofta så att det finns målkonflikter och att man måste
            ta ställning. Åtminstone för de flesta av oss är det inte varje
            gång här i kammaren när vi röstar som vi har att välja mellan
            någonting som är helt svart och någonting som är helt vitt. Jag
            tror kanske Peter Pedersen och jag kan dela analysen så långt.
          </note>
          <note>
            Det vi nu har att ta ställning till är en av de viktigare frågor
            som vi har haft att ta ställning till här i riksdagen. Jag tycker
            att det är synd att personer som
          </note>
          <note>
            Peter och Rolf, som förklarat sig mycket engagerade i alkoholfrågan,
            väljer att inte ta ställning när riksdagen om ett par timmar kommer
            att fatta beslut som leder till att en av grundpelarna i svensk
            alkoholpolitik raseras.
          </note>
          <note>
            Jag delar inte den bedömning Peter Pedersen gör, och det har
            jag framfört många gånger. Det är lätt för honom att göra den,
            kan man möjligen säga. Han är emot EU och emot detta, och alltså
            kan han säga att alltihop är fel. Vår bedömning från de fyra borgerliga
            partiernas sida som då satt i regeringen, och från den socialdemokratiska
            oppositionen, som var intimt involverad i alla förhandlingarna,
            var att vi hade uppnått någonting som skulle leda till att vi
            kunde behålla undantaget så länge inte ministerrådet enigt beslöt
            om något annat.
          </note>
          <note>
            Jag tror inte att jag övertygar Peter Pedersen på den punkten.
            Men jag tycker att det är tråkigt att ni inte i valet mellan två
            saker ni tycker illa om väljer det som ni tycker är minst illa.
          </note>
          <note type="speaker">
            Anf. 133 PETER PEDERSEN (v) replik:
          </note>
          <note>
            Herr talman! Problemet med denna omröstning och detta val är,
            precis som Per Rosengren var inne på tidigare, att vi faktiskt
            inte vet utfallet. Det är mig helt främmande att aktivt rösta
            för att vi ska tillåta ökad införsel av alkohol eller delta i
            något slags chicken race där jag chansar. Vi ska inte spela på
          </note>
          <note>
            Oddset, utan det är faktiskt svenska folkets hälsa vi pratar
            om. Jag ska inte ta risken att stödja en reservation som de facto
            kan leda till att vi skippar den svenska sociala alkoholpolitiken
            betydligt tidigare.
          </note>
          <note>
            Jag tycker att vi en gång för alla ska sluta låtsas som om vi
            här i Sveriges riksdag avgör och bestämmer hur den inre marknaden
            ska fungera.
          </note>
          <note>
            Man hänvisar till olika paragrafer i Romfördraget.
          </note>
          <note>
            De gäller även för andra EU-länder. Uppenbarligen betraktar man
            inte alkohol som någonting annat än vilken vara som helst. Som
            Per Rosengren sade är det inte så att flera länder ska godkänna
            en vara. Som jag förstår det räcker det att ett land godkänner
            en vara för försäljning för att den ska kunna säljas i alla länder.
          </note>
          <note>
            Uppenbarligen har EU-majoriteten en annan uppfattning om alkoholpolitiken
            eller alkoholens skadeverkningar än vad vi har i Sverige. Jag
            beklagar det djupt. Men jag vill inte låta mig pressas till en
            situation där jag ska chansa i en omröstning som leder till ett
            ovisst resultat. Det förslag som Bo Könberg m.fl.
          </note>
          <note>
            lägger fram kan skapa oanade konsekvenser. Det förkortar övergångstiden
            ytterligare.
          </note>
          <note type="speaker">
            Anf. 134 BO KÖNBERG (fp) replik:
          </note>
          <note>
            Herr talman! Min huvudpunkt i just detta replikskifte gällde
            om man som engagerad person i denna typ av frågor skulle delta
            och försöka påverka resultatet genom att använda sin röst - den
            röst man har fått av svenska folket när man har placerats här.
            Nu talar Peter Pedersen mest om att han tycker illa om alternativen.
          </note>
          <note>
            Vi som har förespråkat reservationen och som kommer att rösta
            för den har gjort det därför att vi hela tiden har sänt samma
            signal som Peter Pedersens parti har gjort till regeringens förhandlare,
            nämligen att man ska stå fast vid den tolkning som riksdagen har
            gjort tidigare, försöka övertyga de andra länderna och om det
            misslyckas vara beredd att låta de andra föra ärendet till EG-domstolen.
            Det är inte något huvudspår, utan det har handlat om att föra
            en sådan förhandlingslinje.
          </note>
          <note>
            Det som har hänt efter det är att Vänsterpartiet har accepterat
            och t.o.m. via Per Rosengren i dag nästan hyllat Bosse Ringholms
            förhandlingsinsatser, medan vi andra har kritiserat dem.
          </note>
          <note>
            Kontentan av detta senaste replikskifte är väl att
          </note>
          <note>
            Peter Pedersen, Rolf Olsson och flera säger att de ställer sig
            utanför denna fråga därför att de tycker att den är svår.
          </note>
          <note type="speaker">
            Anf. 135 PETER PEDERSEN (v) replik:
          </note>
          <note>
            Herr talman! Jag brukar inte använda mig av avstå-knappen. Problemet
            är bara att det inte är vi i
          </note>
          <note>
            Sveriges riksdag som avgör frågan, utan frågan är i princip redan
            avgjord. Jag tror också att Bosse Ringholm har gjort det han har
            kunnat tillsammans med övriga förhandlare, sett till den faktiska
            situationen.
          </note>
          <note>
            Men vi kan inte låtsas som om EU-lag inte gäller i
          </note>
          <note>
            Sverige när vi faktiskt är medlemmar i den europeiska unionen.
          </note>
          <note>
            Just den tolkningen kan faktiskt leda till att vi implementerar
            EU-lag i verkligheten i Sverige betydligt snabbare. Det är bara
            så; finns det två alternativ att välja mellan är EU-lagen alltid
            överordnad den svenska. Om vi börjar bråka och ifrågasätta kommer
            man att få ta in 10 liter sprit från den 1 juli. Det kommer att
            vara så i tre år, och det kommer så småningom att permanentas.
          </note>
          <note>
            Vad har Bo Könberg och andra för inside information som tyder
            på någonting annat än att det även i detta fall är EU-lag som
            är överordnad svensk lag?
          </note>
          <note type="speaker">
            Anf. 136 ARNE KJÖRNSBERG (s):
          </note>
          <note>
            Herr talman! Ulla Wester har tidigare redovisat den socialdemokratiska
            inställningen i dessa frågor.
          </note>
          <note>
            Att jag begärde ordet berodde på att jag i all ödmjukhet ville
            ge några kommentarer med anledning av debatten.
          </note>
          <note>
            Punkt A: Grundproblemet är det ursprungliga förhandlingsresultatet.
            Jag erkänner inför denna kammare och för riksdagens protokoll
            att jag trodde på det ansvariga statsrådet vid den aktuella tidpunkten
            - nu behöver Bo Könberg inte begära replik på den punkten, i alla
            fall - och på mina partivänner som hade i stort sett samma uppfattning.
            Jag förstår nu att det var enfaldigt. Det är naturligtvis lite
            svårt att erkänna att man var enfaldig, men varför inte göra det?
            Jag gör det i alla fall. På den punkten var jag enfaldig.
          </note>
          <note>
            Punkt B handlar om Romfördraget och § 152.
          </note>
          <note>
            Problemet är att en lång rad företrädare för EU i kommissionen
            och i medlemsländerna inte anser att alkohol innebär någon risk
            för folkhälsan. Det framgick tydligt och klart bl.a. när kommissionären
            Bolkestein var här. Jag hade också ett eget samtal med honom.
            För en lång rad företrädare för EU, för medlemsländerna och för
            kommissionen är bilar, alkohol och chips - både potatischips och
            datachips - precis samma sak. Det är den inre marknaden som gäller.
          </note>
          <note>
            De förstår oss inte när vi pekar på - det Göran Magnusson så
            förtjänstfullt utvecklade - att alkohol är någonting särskilt.
            Det är vårt problem. Det gäller den inre marknaden. Bilar och
            brännvin, om jag får vara så rakt på sak, är samma sak för så
            många, och det är där vi har vårt problem.
          </note>
          <note>
            Punkt C: Jag tror att broloppet har varit den 1 juli.
          </note>
          <note>
            Broloppet har varit, och det har Bosse Ringholm tillsammans med
            90 000 andra sprungit. Bron öppnar strax efter den 1 juli, men
            färjorna går den 1 juli. Jag ser framför mig hur ett antal personer
            - inte så få -
          </note>
          <note>
            påhejade av massmedier kommer att testa svenska tullen genom
            att föra in 10 liter sprit. Svenska tullen kan då inte använda
            svensk lagstiftning. De kommer att hävda, påhejade av en lång
            rad icke nu namngivna massmedier, att EG-rätten gäller, och så
            står vi där.
          </note>
          <note>
            Då går det ett och ett halvt, två eller tre år innan vi vet hur
            det blir. Det var den linje som Peter Pedersen var inne på.
          </note>
          <note>
            Jag tycker inte att vi ska ta den risken. Då förvandlar vi verkligen
            detta till en cirkus. Det blir ett rättslöst tillstånd, och det
            kan vi inte ha.
          </note>
          <note>
            Punkten D var den egentliga anledningen till att jag begärde
            ordet. Det gäller de nästan infama beskyllningarna mot finansministern
            om att han inte har haft något engagemang. Man har också frågat
            efter de verkliga motiven bakom finansministerns agerande i förhandlingarna.
            Jag kan försäkra denna kammare att finansministern har gjort allt
            som han kan göra i kraft av sin position för att leda dessa förhandlingar
            såsom vi ville. Om jag får vara lite skämtsam vill jag parentetiskt
            fråga om ni verkligen tror att den man som tycker att man kan
            rekommendera mjölk som dryck till kräftor inte skulle satsa allt
            på denna fråga.
          </note>
          <note>
            Jag känner till Bosse Ringholms grundläggande inställning i dessa
            frågor. Han har satsat all prestige han har för att föra detta
            lyckligt i hamn, men han kom till en punkt där det inte gick av
            de skäl som många talare i debatten har utvecklat. Jag har inte
            tid för att ta upp det, helt enkelt. Det har sagts tidigare.
          </note>
          <note>
            Jag ville bara försäkra kammaren om att mina samtal med finansministern
            har gjort mig fullständigt övertygad om att det inte finns några
            dolda motiv och om att det inte har varit bristande engagemang.
          </note>
          <note>
            I detta anförande instämde Ulla Wester, Lisbeth
          </note>
          <note>
            Staaf-Igelström, Lars U Granberg och Per-Olof
          </note>
          <note>
            Svensson (alla s).
          </note>
          <note type="speaker">
            Anf. 137 BO KÖNBERG (fp):
          </note>
          <note>
            Herr talman! Jag har förvisso kritiserat finansministern för
            förhandlingsprocessen och för förhandlingsresultatet. Jag har
            inte - det tror jag inte Arne
          </note>
          <note>
            Kjörnsberg menade heller - efterlyst några dolda motiv hos finansministern.
            Det får han göra upp med någon annan i så fall.
          </note>
          <note>
            Då är frågan: Ska vi fästa stor uppmärksamhet, om än i skämtsamma
            former, på finansministerns personliga dryckesvanor och smakråd
            eller på det han har haft att göra för Sveriges riksdags skull?
            Då är svaret ganska klart. Det är det uppdrag han har haft att
            sköta för Sveriges riksdags skull som är det intressanta.
          </note>
          <note>
            Man kan titta närmare på ett par saker när man ska försöka bedöma
            detta, även om man är medveten om, som vi alla är, att det är
            svårt att utanför ett förhandlingsrum bedöma vad som bör vara
            rätt och rimligt.
          </note>
          <note>
            Det ena är själva förhandlingsprocessen, som uppenbarligen kom
            i gång väldigt sent och som inkluderade så märkliga saker som
            att man i svarsbrev i januari till kommissionen inte ens upprepade
            de svenska argumenten, att den rättsliga analys som nu åberopas
            i riksdagen nästan verkar vara daterad efter kapitulationen den
            13 mars och att finansministern på morgonen den 13 mars i telefonsammanträdet
            med EU-
          </note>
          <note>
            nämnden inte ens vet om ärendet ska upp om en halvtimme, för
            att en timme senare kapitulera. Det är själva förhandlingsprocessen.
          </note>
          <note>
            Det andra är förhandlingsresultatet. Där har talare efter talare
            i dag instämt i bl.a. min bedömning att det resultat man kom hem
            med hade man kunnat få när som helst under hela förhandlingsprocessen.
            En gammal van förhandlare som Arne Kjörnsberg, som jag också har
            haft förmånen att få kämpa mot i förhandlingar, skulle i något
            annat sammanhang knappast bedöma en förhandling som lyckad om
            förhandlingsmannen kom hem med det han har haft i fickan hela
            tiden under fyra år.
          </note>
          <note type="speaker">
            Anf. 138 ARNE KJÖRNSBERG (s):
          </note>
          <note>
            Herr talman! Jag har inte sagt att detta är lyckat.
          </note>
          <note>
            Det var vad det blev. Det grundläggande problemet är den ursprungliga
            överenskommelsen när Sverige blev medlem i EU. Jag var så godtrogen
            att jag trodde på dem som då sade att vi skulle få behålla vårt
            undantag. Det var det grundläggande problemet.
          </note>
          <note>
            Jag kan inte bedöma om tidsutdräkten var bra eller dålig. Det
            blev, som en tidigare talare sade, lite av chicken race. Men vi
            ville ju så länge som möjligt hävda den svenska ståndpunkten.
            Vi ville inte ta ett steg tillbaka. Nu i efterhand kan man säga
            att det inte fungerade. Men vi var så övertygade om att vi skulle
            kunna få en förståelse för folkhälsan, eller som jag faktiskt
            uttryckte det till den ansvarige kommissionären, precis som man
            gör på en mängd möten man deltar i: Om brännvinet blir billigare,
            kommer fler kvinnor och barn att få stryk på fredag kväll.
          </note>
          <note>
            Kommissionären förstod inte vad jag sade. Språkligt förstod han,
            men inte innebörden. Det är vårt problem.
          </note>
          <note>
            Bo Könberg, jag poängterade att det naturligtvis var inom parentes
            och skämtsamt som jag nämnde mjölken och kräftorna. Naturligtvis
            har finansministern gjort allt vad han har kunnat för att hävda
            den svenska ståndpunkten, så som den har manifesterats i vårt
            parti, och, som i det här sammanhanget är det viktiga, det riksdagen
            har sagt. Naturligtvis har han gjort det.
          </note>
          <note>
            Bo Könberg vet att jag och många av oss tycker att detta är ett
            utomordentligt stort problem. Men nu får vi göra det minst dåliga.
            Och det rättslösa tillståndet är mer dåligt än det blir om vi
            fattar det här beslutet och, ska tilläggas, om EU-parlamentet
            i slutet på denna månad fattar samma beslut.
          </note>
          <note type="speaker">
            Anf. 139 BO KÖNBERG (fp):
          </note>
          <note>
            Herr talman! Arne Kjörnsberg och jag tycks vara överens om bedömningen
            av resultatet. Tonläget kan kanske vara lite olika, men vi bedömer
            båda det resultat man kom hem med som inte speciellt lyckat.
          </note>
          <note>
            Jag upprepar än en gång, för sista gången denna debatt: Det resultatet
            var tillgängligt sedan en kväll våren 1996. Det kunde när som
            helst ha plockats hem till Sverige. Det var ingen förhandlingsframgång
            att komma hem med det man haft i fickan i fyra års tid.
          </note>
          <note>
            Sedan har vi förvisso den stora och viktiga frågan.
          </note>
          <note>
            Var den dåvarande regeringen tillsammans med de socialdemokratiska
            förhandlarna, vars resultat godkändes av riksdagen under den regeringen
            och godkändes av riksdagen under nästa regering, godtrogna?
          </note>
          <note>
            Jag tror inte det. Jag kan inte svära på det. Men jag tror inte
            det. Jag tror att det som är godtroget är när regeringen nu, bl.a.
            med stöd av Arne Kjörnsberg, har kapitulerat. Det är det som är
            god tro.
          </note>
          <note type="speaker">
            Anf. 140 ARNE KJÖRNSBERG (s):
          </note>
          <note>
            Herr talman! Jag skulle vilja be Bo Könberg att framför sig se,
            ja, bron har inte öppnat, men färjorna går den 1 juli, de av en
            lång rad massmedier påhejade personer som kommer dragande med
            10 liter sprit och allt det andra som Per Rosengren har upprepat
            så att alla redan vet. De hävdar i tullen att det är EU-rätt som
            gäller. Det är inte en, det är inte två personer.
          </note>
          <note>
            Det kanske är 10, 100 eller 200 personer som gör det.
          </note>
          <note>
            Det rättslösa tillståndet vill jag inte ha. Det vill inte den
            socialdemokratiska regeringen ha. Det vill inte den socialdemokratiska
            gruppen i skatteutskottet ha. Vi vill ha regler så att alla vet
            vad som gäller.
          </note>
          <note>
            Om riksdagen följer skatteutskottets förslag i det här betänkandet
            kommer alla att veta vad som gäller.
          </note>
          <note>
            Då kan tullen arbeta utifrån de utgångspunkterna. Då kommer inte
            de som hejar på dem som ska testa att ha någon framgång. Det är
            vad det kommer att handla om. Man kommer att kalla det att man
            ska testa. Det är det som är utgångspunkten.
          </note>
          <note>
            Jag hävdar inte att detta är någon framgång, inte från mina utgångspunkter.
            Finansministern har inte hävdat att det är någon framgång. Han
            har sagt att detta var det möjliga.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 19 §.)
          </note>
          <note>
            13 § Juridiska personers företrädares betalningsskyldighet
          </note>
          <note>
            Föredrogs skatteutskottets betänkande 1999/2000:SkU24
          </note>
          <note>
            Juridiska personers företrädares betalningsskyldighet.
          </note>
          <note type="speaker">
            Anf. 141 PER-OLOF SVENSSON (s):
          </note>
          <note>
            Herr talman! Skatteutskottets betänkande nr 24,
          </note>
          <note>
            Juridiska personers företrädares betalningsskyldighet, är till
            sin natur ett knastertorrt betänkande jämfört med det vi alldeles
            nyss har debatterat. Bestämmelserna om just dessa ämnen fanns
            tidigare i 77 §
          </note>
          <note>
            uppbördslagen. Liknande bestämmelser fanns i 15 §
          </note>
          <note>
            lagen om uppbörd av socialavgifter från arbetsgivare samt i 16
            kap. 17 § första och andra styckena mervärdesskattelagen.
          </note>
          <note>
            De här bestämmelserna har upphört att gälla fr.o.m. den 1 november
            1997, då den nya skattebetalningslagen trädde i kraft. Av förarbetena
            till skattebetalningslagen framgår att avsikten med den nya lagen
            inte var att åstadkomma någon förändring, än mindre någon skärpning,
            av förutsättningarna för betalningsskyldigheter. Lagrådets granskning
            av förslaget föranledde heller inga som helst kommentarer.
          </note>
          <note>
            När utskottet för sin del behandlade förslaget till ny skattebetalningslag
            såg utskottet de nya reglerna just som ett förtydligande, samtidigt
            som den markeringen återigen gjordes att någon ändring - än mindre
            någon skärpning - av tillämpningen inte var avsedd.
          </note>
          <note>
            Herr talman! Utskottet vidhåller att den regel som nu gäller
            är överlägsen de äldre reglerna i fråga om tydlighet, förutsägbarhet
            och tillämplighet. Samtidigt kan vi notera att Högsta domstolen
            i ett beslut den
          </note>
          <note>
            15 mars 2000 i ett mål om ställföreträdaransvar enligt skattebetalningslagen
            ansett att lagstiftningsåtgärderna inte varit tillräckliga för
            att säkerställa att rättsläget inte ändras.
          </note>
          <note>
            På grund därav anser utskottet att regeringen bör analysera rättsläget
            och i lämpligt sammanhang redovisa resultatet av en sådan analys
            för riksdagen. Om det visar sig att bestämmelserna behöver omformuleras
            förutsätter utskottet att regeringen så snart som möjligt återkommer
            till riksdagen med förslag.
          </note>
          <note type="speaker">
            Anf. 142 CARL FREDRIK GRAF (m):
          </note>
          <note>
            Herr talman! Det här betänkandet är intressant på flera sätt,
            dels för att det är ett enigt utskottsinitiativ, dels för att
            det är ett ärende som har en annorlunda bakgrund än vi är vana
            vid.
          </note>
          <note>
            Bakgrunden är närmast den att Högsta domstolen i praktiken delvis
            har underkänt den lagstiftning som riksdagen tog ställning till
            för några år sedan och som trädde i kraft den 1 november 1997.
            Man har underkänt den i vissa delar. Socialdemokraternas företrädare
            Per-Olof Svensson har redogjort för en del av detta och refererat
            betänkandet.
          </note>
          <note>
            Det är två aspekter jag vill ta upp. Den ena är skärpningen av
            skattebetalningslagen. Innebär den lag som vi antog vid det tillfället
            en skärpning eller inte vad avser företrädarnas betalningsansvar?
          </note>
          <note>
            Vi är nu överens om att regeringen ska titta på de aspekterna.
            Det är bra. Det behöver väl egentligen inte kommenteras ytterligare.
            Jag hoppas emellertid att regeringen återkommer till riksdagen
            med någon form av redovisning oavsett vad man kommer fram till
            för slutsats.
          </note>
          <note>
            Den andra punkten som vi i de tre borgerliga partierna har haft
            en skrivelse om gäller övergångsbestämmelserna till lagen. På
            den punkten är det entydigt att Högsta domstolen har underkänt
            reglerna. Då uppstår följande principiellt intressanta fråga.
            Om
          </note>
          <note>
            Högsta domstolen underkänner en lagregel, ska det föranleda en
            ändring i riksdagen av det aktuella lagrummet? Man kan å ena sidan
            säga att i och med
          </note>
          <note>
            Högsta domstolens dom är saken avgjord. En praxis har skapats.
            Den skiljer sig då från det som stod i lagen från början. Vad
            jag kan erinra mig är det första gången som skatteutskottet har
            hamnat i den situationen. Det hade varit principiellt rätt att
            ta med även denna sak i utskottsinitiativet. Det framgår av det
            särskilda yttrandet som är fogat till betänkandet att även de
            aktuella övergångsbestämmelserna borde ha setts över. Medborgarna
            bör klart och tydligt se i lagen vad som gäller.
          </note>
          <note>
            Den andra aspekten är principfrågan. Om man nu denna gång avstod
            från att göra en förändring, kanske det vid något annat tillfälle
            kommer ett nytt fall i
          </note>
          <note>
            Högsta domstolen av liknande karaktär. Ska man också den gången
            avstå från förändringar? Det hade varit bra om reglerna om övergångsbestämmelserna
            också hade kommit med i utskottsinitiativet. Då hade det blivit
            mer komplett.
          </note>
          <note>
            Herr talman! Jag yrkar bifall till hemställan i betänkandet.
          </note>
          <note type="speaker">
            Anf. 143 PER ROSENGREN (v):
          </note>
          <note>
            Herr talman! Det här är ett problem som Vänsterpartiet insåg
            redan när den nya skattebetalningslagen antogs. Vi väckte en motion
            där vi framförde att vi befarade att det skulle bli som det nu
            har blivit. Det finns en risk - men vi vet ännu inte om det är
            så - att man ändrar bedömningen till en hårdare bedömning i samband
            med en företrädares betalningsansvar.
          </note>
          <note>
            Det sades i propositionen att detta inte var meningen. Det står
            samma sak i betänkandet. I en fråga till dåvarande skatteministern
            Thomas Östros undrade jag om borttagande av de subjektiva rekvisiten
            skulle innebära en hårdare bedömning i ställföreträdaransvaret.
            Då fick jag det klara beskedet att det inte skulle bli så.
          </note>
          <note>
            Nu i samband med att retroaktiviteten i övergångsreglerna har
            diskuterats har Högsta domstolen sagt att det inte är omöjligt
            att det i vissa situationer kan uppstå problem med en hårdare
            bedömning. I det läget har det sagts att retroaktivitet inte kan
            gälla eftersom det strider mot regeringsformen.
          </note>
          <note>
            I samband med att diskussionen uppstod lämnade moderaterna in
            ett förslag till utskottsinitiativ, som innebar att moderaterna
            ville se över övergångsreglerna. Vi menade att det problemet redan
            är löst genom regeringsformens utformning och genom Högsta domstolens
            klargörande. Däremot menade vi att problemet ändå kvarstod eftersom
            man i propositionen och betänkandet, och skatteministern, gett
            löftet om att det inte ska bli en hårdare bedömning. Då är det
            dags för regeringen att utreda huruvida det kommer att bli en
            hårdare bedömning eller inte. Om man kommer fram till att det
            behövs någon förändring ska regeringen till hösten återkomma till
            riksdagen med ett sådant förslag.
          </note>
          <note>
            Att moderaterna nu skriver ett särskilt yttrande om att se över
            retroaktiviteten är väl ett sätt att rädda ansiktet. När man lade
            in om ett utskottsinitiativ tog man ju inte itu med det verkliga
            problemet, dvs. det problem som Vänsterpartiet hade uppmärksammat
            och som det nu finns ett betänkande om på riksdagens bord.
          </note>
          <note>
            Jag yrkar bifall till hemställan i utskottets betänkande.
          </note>
          <note type="speaker">
            Anf. 144 CARL FREDRIK GRAF (m):
          </note>
          <note>
            Herr talman! Jag kan bara konstatera att om inte
          </note>
          <note>
            Moderaterna, Kristdemokraterna och Folkpartiet hade ingivit denna
            skrivelse hade förmodligen utskottsinitiativet aldrig kommit till
            stånd. Vi debatterade vid ett antal tillfällen frågan i utskottet,
            och till slut blev det denna utformning. Jag är glad att det blev
            så och att vi kunde vidga diskussionen till att omfatta fler frågor.
          </note>
          <note>
            Per Rosengren drar en felaktig slutsats i fråga om att rädda
            ansiktet. Jag tycker att jag kan vara så öppen och konstatera,
            som jag gjorde i mitt inledningsanförande, att frågan breddades.
            Men det hindrar inte att även övergångsbestämmelserna borde ha
            varit föremål för en diskussion med anledning av den principiella
            ståndpunkt jag har i frågan. Om Högsta domstolen underkänner en
            lag bör riksdagen ändra den så att
          </note>
          <note>
            Högsta domstolen kan acceptera den och inte bara låta praxis
            styra. En lagändring hade gjort det tydligt för medborgarna hur
            det hade legat till; väl medvetna om att i och med att det är
            fråga om en övergångsbestämmelse hade problemet med tiden ändå
            klingat av.
          </note>
          <note type="speaker">
            Anf. 145 PER ROSENGREN (v):
          </note>
          <note>
            Herr talman! Jag kan lova Carl Fredrik Graf att frågan nog hade
            dykt upp utan detta förslag till utskottsinitiativ från moderaternas
            sida. Det beror på att frågan var anhängiggjord på Regeringskansliet.
            Det hände inte så mycket där, utan vi fick en föredragning från
            företrädare från Finansdepartementet.
          </note>
          <note>
            Det är bra att frågan till slut kom att handla om det som är
            problemet och inte om någon form av pseudoproblem. Det verkliga
            problemet är de facto huruvida detta innebär en skärpning eller
            ej. Jag är glad att vi har betänkandet här i dag och att vi kan
            ge regeringen detta till känna.
          </note>
          <note type="speaker">
            Anf. 146 CARL FREDRIK GRAF (m):
          </note>
          <note>
            Herr talman! Det här är ett instämmande i denna glädje över detta
            betänkande.
          </note>
          <note>
            När kanslihusets företrädare var i utskottet första gången var
            det inte tal om någon förändring. Jag vill ändå påpeka att vi
            gemensamt, Per Rosengren, tillsammans med utskottet i sin helhet,
            kan konstatera att i och med att utskottet har tagit initiativet
            har vi flyttat frågan framåt. Då behöver vi inte orda så mycket
            om orsak och verkan.
          </note>
          <note type="speaker">
            Anf. 147 PER ROSENGREN (v):
          </note>
          <note>
            Herr talman! Tillsammans är vi starka!
          </note>
          <note>
            Överläggningen var härmed avslutad.
          </note>
          <note>
            (Beslut fattades under 19 §.)
          </note>
          <note>
            14 § Medlemsfrämjande föreningar
          </note>
          <note>
            Föredrogs lagutskottets betänkande 1999/2000:LU24
          </note>
          <note>
            Medlemsfrämjande föreningar (prop. 1999/2000:88).
          </note>
          <note type="speaker">
            Anf. 148 STIG RINDBORG (m):
          </note>
          <note>
            Herr talman! Grunden till propositionen är att KF
          </note>
          <note>
            och Konsument Stockholm inte har varit tillfreds med de regler
            som reglerar deras verksamhet och vilka de anser hindrar dem i
            deras rationaliseringsarbete. Regering och riksdag behandlade
            dessa frågor 1996/97, varvid den socialdemokratiska regeringen
            inte ansåg att det fanns anledning att skapa de regler som benämns
            medlemsfrämjande föreningar. Situationen i dag är inte på något
            sätt annorlunda än den var då frågan var uppe till behandling
            1996/97. Det är enligt oss moderater inte lämpligt med specialbeställda
            särlösningar som inte tar ett helhetsgrepp på frågeställningen.
          </note>
          <note>
            Förslaget kommer helt klart att bl.a. påverka situationen för
            konkurrerande företag på olika sätt. Det är därför obegripligt
            att regeringen avfärdar behovet av en konsekvensanalys. Förslaget
            syftar till att möjliggöra en omstrukturering av en av landets
            tre ledande livsmedelskedjor. Det kommer att påverka såväl konsumenter
            som leverantörer och konkurrenter.
          </note>
          <note>
            Ser man på den juridiska personen ekonomisk förening, har den
            till syfte att främja medlemmarnas ekonomiska intressen genom
            i huvudsak ekonomisk verksamhet i vilken medlemmarna deltar. En
            s.k.
          </note>
          <note>
            medlemsfrämjande förening, som de nya reglerna för fram, uppfyller
            inte dessa krav eftersom den inte själv bedriver affärsverksamhet
            som medlemmarna kan delta i.
          </note>
          <note>
            Ser man emellertid till primärföreningens ändamål och kopplar
            samman detta med sekundärföreningens verksamhet, i vilken den
            förra föreningens medlemmar deltar, finner man att den totala
            bilden i väsentliga avseenden är en annan.
          </note>
          <note>
            Oavsett den formella placeringen av affärsverksamheten syftar
            totaliteten till och utgör en organisation för att genom ekonomisk
            verksamhet som primärföreningens medlemmar deltar i genom samhandel
            främja deras ekonomiska intressen i varje enskild förening. Medlemmarna
            i primärföreningen kan dock inte utöva kontroll över affärsverksamheten
            på samma sätt som när verksamheten bedrivs inne i primärföreningen.
            Mot detta ställer man de mycket betydande fördelar som tudelningen
            skapar för dem.
          </note>
          <note>
            Bara den här korta redovisningen, som är tagen ur propositionen,
            leder till att det är svårt att frigöra sig från tanken att medlemmarnas
            inverkan på verksamheten blir minimal. Genom konstruktionen tillkommer
            ett reellt antal företag som är svåra att få insyn i och där korrektiv
            mot felaktigt utnyttjande av reglerna för verksamhetens bedrivande
            är så dåligt reglerade att det torde ges utrymme för att idka
            de olika verksamheterna mera som en grupp företag i kartell än
            som en kooperativ verksamhet utövad efter de mera renläriga regler
            som tidigare gällt. Det är önskvärt att motsvarande principer
            skulle ligga till grund för en revidering av lagbestämmelserna.
          </note>
          <note>
            Det beställningsjobb som effektueras genom den föreslagna lagändringen
            är olyckligt. Man frågar sig hur denna konstruktion av den kooperativa
            verksamheten förhåller sig till konkurrensreglerna. Kommer det
            t.ex. att bli aktuellt att diskutera gruppundantag på samma sätt
            som för ICA-handlarna? Om det är fallet kan ju konstateras att
            det i dag diskuteras att ta bort detta gruppundantag. Det måste
            väl då rimligen vara aktuellt att analysera i detta sammanhang
            hur de kooperativa verksamheterna enligt de föreslagna reglerna
            förhåller sig till det samarbete som föreligger inom
          </note>
          <note>
            ICA-verksamheten. Där hänvisas det ju till att det är fråga om
            enskilda företag i konkurrenshämmande samverkan. Hur förhåller
            det sig med de verksamheter som kommer att bedrivas genom de kooperativa
            organisationerna?
          </note>
          <note>
            Under hänvisning till vad jag här har anfört yrkar jag bifall
            till den moderata reservationen.
          </note>
          <note type="speaker">
            Anf. 149 RAIMO PÄRSSINEN (s):
          </note>
          <note>
            Herr talman! I regeringens proposition om registrering av medlemsfrämjande
            föreningar föreslås ändringar i lagen om ekonomiska föreningar.
            En del av bakgrunden är att riksdagen redan våren 1994 uttalade
            att det var oacceptabelt om statsmakterna, genom utformning av
            regelsystem som missgynnar den kooperativa företagsformen, åstadkommer
            en styrning bort från denna företagsform och tillkännagav att
            de kooperativa företagen ska behandlas likvärdigt med andra företag.
            Företagskooperativa utredningen tillsattes, och den överlämnade
            1996 betänkandet Attityder och lagstiftning i samverkan.
          </note>
          <note>
            Ett av förslagen från den utredningen gällde registrering av
            s.k. medlemsbefrämjande föreningar. En förening ska under vissa
            förutsättningar kunna registreras som ekonomisk förening utan
            att själv bedriva affärsverksamhet som dess medlemmar deltar i.
            Detta ligger som grund för den nu aktuella propositionen.
          </note>
          <note>
            I propositionen föreslås ändringar i lagen om ekonomiska föreningar
            som främst innebär att en förening som inte själv i huvudsak bedriver
            ekonomisk verksamhet men vars medlemmar deltar i sådan ekonomisk
            verksamhet som bedrivs av en eller flera andra ekonomiska föreningar
            ska utgöra ekonomisk förening, s.k. medlemsbefrämjande förening.
            En förutsättning för detta är att föreningens tillgångar till
            övervägande del består av andelar i den eller de andra ekonomiska
            föreningarna. Vidare föreslås att vid bedömning enligt de redan
            gällande reglerna av om en förening är ekonomisk förening ska,
            utöver föreningens egna medlemmar, beaktas även medlemmarna i
            en annan ekonomisk förening, som är medlem i den förstnämnda föreningen.
          </note>
          <note>
            Herr talman! Stig Rindborg och Moderaterna säger sig sakna ett
            helhetsgrepp i detta ärende. Frågan om medlemsbefrämjande föreningar
            har utretts i vederbörlig ordning, och vi kan konstatera att det
            var en enig utredning som lade fram det förslag som regeringens
            proposition och dagens betänkande vilar på.
          </note>
          <note>
            Det måste väl ligga även i moderaternas intresse att olika associationsformer
            så långt som möjligt ges likvärdiga verksamhetsvillkor. Det är
            väl bra för samhällsekonomin om vi kan förbättra regelsystemen
            i syfte att förstärka konkurrensen och öka effektiviteten i näringslivet.
            Aktiebolagslagen har ju reformerats och fortsätter att reformeras
            just i syfte att regelverket ska anpassas efter den verklighet
            som råder.
          </note>
          <note>
            Samma skäl gäller naturligtvis för andra associationsformer.
          </note>
          <note>
            Vad gäller den demokratiska aspekten får respektive organisation
            bestämma arbetsfördelningen mellan primärförening och förbund.
          </note>
          <note>
            Herr talman! Kooperativ samverkan i svenskt näringsliv har starka
            traditioner. De mest omfattande verksamhetsgrenarna av den svenska
            kooperationen finns inom konsument-, lantbruks- och bostadskooperationen.
            Det ifrågavarande lagförslaget stärker konsumentkooperationens
            konkurrenskraft gentemot andra aktörer på marknaden genom att
            man faktiskt kan uppnå storskalighets- och synergieffekter samtidigt
            som den lokala förankringen bevaras. Den arbetsfördelning som
            görs möjlig inom den kooperativa föreningsrörelsen leder också
            till effektivitetsvinster och kostnadsbesparingar. Detta är inte
            oväsentligt för samhällsekonomin och tillväxten.
          </note>
          <note>
            Den kooperativa verksamhetens egenskaper och identitet bibehålls,
            och den samlade organisationen svarar mot de krav som ställs på
            en ekonomisk förening.
          </note>
          <note>
            Herr talman! Avslutningsvis yrkar jag bifall till utskottets
            hemställan i dess helhet och avslag på reservationen.
          </note>
          <note type="speaker">
            Anf. 150 STIG RINDBORG (m):
          </note>
          <note>
            Herr talman! En kort synpunkt. Jag delar uppfattningen att det
            är väsentligt att vi får konkurrens på lika villkor. Därför vore
            det till gagn om man när man genomför en sådan här förändring
            av lagen gjorde en ordentlig genomgång och redovisning, så att
            man verkligen kan övertyga sig om att inte hamna snett.
          </note>
          <note>
            Detta påpekade jag i mitt första inlägg, som jag hänvisar till.
          </note>
          <note type="speaker">
            Anf. 151 RAIMO PÄRSSINEN (s):
          </note>
          <note>
            Herr talman! Jag konstaterar att det här arbetet kommer att fortskrida.
            Det finns ingen anledning att göra halt innan hela paketet antas.
            Vi använder ungefär samma arbetssätt som tillämpas vid reformeringen
            av aktiebolagslagen.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 19 §.)
          </note>
          <note>
            15 § Organisations- och ledningsfrågor i Försvarsmakten
          </note>
          <note>
            Föredrogs försvarsutskottets betänkande 1999/2000:FöU7
          </note>
          <note>
            Organisations- och ledningsfrågor i Försvarsmakten
          </note>
          <note>
            (prop. 1999/2000:97 delvis).
          </note>
          <note type="speaker">
            Anf. 152 HENRIK LANDERHOLM (m):
          </note>
          <note>
            Herr talman! Detta försvarsutskottsbetänkande får betraktas som
            ett smörgåsbord, inte därför att försvarsutskottet gjort det till
            ett sådant utan därför att regeringen har valt att för riksdagen
            lägga fram dels förslag till beslut, dels information som utan
            att vara osammanhängande ändå omfattar olika ämnesområden som
            inte med naturnödvändighet hör ihop.
          </note>
          <note>
            Följaktligen har riksdagen i dag att fatta beslut på ett beslutsunderlag
            och att ta del av information som gäller beslutsbefogenheter.
            Det handlar om försök till analys av vilka frågor som regeringen
            respektive riksdagen bör fatta beslut om på försvarsområdet. Det
            gäller organisationsenheter av olika slag. Det gäller en kort
            information som regeringen lämnar avseende arbetet med högkvarterets
            organisation, namn- och traditionsfrågor samt ledningen för organisationen
            av en del av försvarets skolor och centrum.
          </note>
          <note>
            Låt mig något beröra frågan om beslutsbefogenheter. Jag tycker
            att utskottet utan att fullständigt avvisa regeringens förslag
            har hittat en framkomlig väg när det gäller att försöka definiera
            vilken verksamhet som har sådan omfattning, betydelse och karaktär
            att det är rimligt att riksdagen även fortsättningsvis har möjlighet
            att ta ställning till verksamhetens inriktning och lokalisering.
          </note>
          <note>
            Från den utgångspunkten är det också rimligt att riksdagen bör
            kunna följa upp sina egna beslut och den verksamhet som bedrivs
            vid de här organisationsenheterna under en längre tid. Det görs
            bara möjligt om beslutsbefogenheterna i större utsträckning finns
            kvar här i riksdagen. Likväl måste man nog påpeka att det här
            sannolikt inte är den slutliga uppgiftsfördelningen mellan riksdag
            och regering. Utskottet pekar i sitt yttrande över regeringens
            proposition på behovet av att återkomma i frågan om vilka beslut
            som bör fattas var på försvarsområdet. Ansvars- och uppgiftsfördelningen
            mellan riksdag, regering och myndighet är inte på något sätt given.
          </note>
          <note>
            Detta för mig osökt över till frågan om högkvarterets organisation
            där det inte finns några förslag från regeringen, utan där finns
            det en redovisning av arbetsläget. Jag tvingas konstatera att
            regeringens proposition avlämnades innan riksdagen den 29 mars
            fattade beslut och därmed lämnade sina synpunkter på hur högkvarteret
            bör vara organiserat. Vi konstaterar enhälligt, och förutsätter,
            att regeringen återkommer till riksdagen med den fullständiga
            sammanhållna redovisning som utskottet har begärt när arbetet
            slutförts.
          </note>
          <note>
            Det medskick vi gör i detta hänseende avser en hel del viktiga
            principiella frågor. Bl.a. gäller det hur frågan om verksamhetsledning
            kontra insatsledning i framtiden bör hanteras. Vidare gäller det
            försvarsgrenarna och deras identitet, generalinspektörernas ställning
            och en hel del andra frågor som har med högkvarterets organisation
            och därmed med Försvarsmaktens ledning att göra.
          </note>
          <note>
            Utskottet tar också upp namn- och traditionsfrågorna och tillstyrker
            där ett motionskrav från såväl socialdemokrater som moderater
            avseende en förändring av namnet på den militärdistriktsenhet
            som kommer att finnas kvar i Dalarnas län. Jag tror att jag kan
            tala för utskottets samtliga ledamöter när jag säger att det här
            beslutet inte ska vara vägledande för praxis i framtiden.
          </note>
          <note>
            Slutligen konstaterar jag att det finns en reservation i utskottets
            betänkande. Vi har varit eniga om allt, åtminstone intill denna
            tidpunkt, förutom när det gäller frågor om skolor och centrum.
            Där har vi moderater i såväl en motion som en reservation framfört
            synpunkten att den verksamhet som bedrivs vid de stora och viktiga
            skolorna, oavsett nivå och oavsett truppslag eller vapen- eller
            försvarsgren, bedriver en verksamhet som är av sådan betydelse
            för de professionella funktionerna i försvaret. Det handlar om
            utbildning och utveckling av personalen, i första hand officerarna,
            inom respektive funktion.
          </note>
          <note>
            I varje fall under en tid framöver kommer vi, om inte regeringen
            tar sitt förnuft till fånga och väljer ett annat förhållningssätt,
            att få leva med olika ledningsprinciper för samma verksamhet.
            Utskottet har mycket riktigt valt att lyfta ut Amfibiestridsskolan
            och Flygvapnets Uppsalaskolor från den organisatoriska samordning
            som föreslagits av regeringen. Likväl borde denna klokskap ha
            utsträckts till att gälla även de övriga skolor som bedriver verksamhet
            av samma karaktär och samma betydelse.
          </note>
          <note>
            Med anledning av detta yrkar jag bifall till den moderata reservationen
            i betänkandet samt i övrigt till utskottets hemställan.
          </note>
          <note type="speaker">
            Anf. 153 HÅKAN JUHOLT (s):
          </note>
          <note>
            Herr talman! De förslag till förändringar i organisations- och
            ledningsfrågor inom Försvarsmakten som föreslås i betänkandet
            är en logisk fortsättning på det omfattande försvarsbeslut som
            en stor riksdagsmajoritet i slutet av mars månad ställde sig bakom.
          </note>
          <note>
            Betänkandet innebär, som utskottets ordförande tidigare redogjorde
            för, att Artilleriets stridsskola,
          </note>
          <note>
            Sjöstridsskolan och Ledningscentrum läggs ned som självständiga
            enheter men att verksamheten i allt väsentligt blir kvar - dock
            inordnas den i andra organisationsenheter inom Försvarsmakten.
          </note>
          <note>
            Som utskottets ordförande påpekade är utskottet i stort sett
            enigt utom just i denna fråga där moderaterna föreslår en modell
            där ett enskilt förband vid sin sida också har en fristående skola.
            En klar majoritet i utskottet avvisar dock det här och menar att
            det skulle leda till en onödig administrativ merkostnad samt att
            det långt ifrån är säkert att den fackmässiga kompetensen blir
            bättre med en sådan modell.
          </note>
          <note>
            Utskottsmajoriteten anser vidare att Flygvapnets
          </note>
          <note>
            Uppsalaskolor bör bibehållas och således inte inordnas i Upplands
            flygflottilj. Även detta är ett logiskt ställningstagande från
            utskottets sida. I betänkande
          </note>
          <note>
            FöU2 Det nya försvaret, som behandlades i kammaren den 29 mars,
            framhöll utskottet att formen för den framtida flygförarutbildningen,
            såväl grundläggande taktisk utbildning som grundläggande flygförarutbildning,
            bör ses över. Resultatet av denna utredning finns ännu inte på
            riksdagens bord. Därför är det rimligt att avvakta med beslut
            om huruvida Flygvapnets Uppsalaskolor ska inordnas i Upplands
            flygflottilj eller ej.
          </note>
          <note>
            Frågan om Amfibieskolans ställning har aktualiserats genom en
            enskild socialdemokratisk motion av
          </note>
          <note>
            Claes-Göran Brandin och genom en kristdemokratisk kommittémotion
            med ett liknande innehåll i denna del. Efter diskussioner i utskottet
            kom en majoritet fram till att vi delar motionärernas uppfattning
            om att
          </note>
          <note>
            Amfibiestridsskolan är en angelägenhet för hela amfibiekåren.
            Det finns två fristående amfibieförband med egen ledning. Det
            är också rimligt att skolan därför inte inordnas i något av amfibieregementena
            utan kan ha en från dessa båda förband fristående ställning.
          </note>
          <note>
            I regeringens proposition har frågan om de olika beslutsbefogenheterna
            för riksdag, regering och myndighet på nytt aktualiserats. Det
            är i detta sammanhang angeläget att betona riksdagens ansvar för
            att följa upp och utvärdera fattade beslut.
          </note>
          <note>
            Utskottsmajoriteten vill med de tydliga ställningstaganden som
            görs i dagens betänkande undanröja risken för att riksdagens möjligheter
            att följa upp vårens stora försvarsbeslut försämras. Detta innebär
            alls inte att detaljnivån härmed är satt - tvärtom. Det är t.o.m.
            sannolikt att flera av de enheter som nu aktualiserats av regeringen
            i fortsättningen kan vara angelägenheter för regering eller myndighet
            att besluta om. Men utskottet uttalar att där står vi inte i dag.
          </note>
          <note>
            Utskottet har vid denna behandling inte haft tillfälle att överväga
            principerna för en eventuell förändring av den nu gällande ordningen
            när det gäller riksdagens medverkan i olika organisationsbeslut.
            Frågan är ständigt aktuell och lär återkomma.
          </note>
          <note>
            Herr talman! Med vad som här anförts yrkar jag bifall till hemställan
            i försvarsutskottets betänkande.
          </note>
          <note type="speaker">
            Anf. 154 BERIT JÓHANNESSON (v):
          </note>
          <note>
            Herr talman och riksdagsledamöter! Ärendet om organisations-
            och ledningsfrågor är ett i en rad ärenden som kommer upp med
            anledning av omställningen av försvaret. Vi har ju haft en lång
            och stundtals smärtsam process i arbetet med att lägga grunden
            till det nya ominriktade försvaret. Därför anser utskottet att
            riksdagen ska få komma till tals när det gäller organisationsfrågor
            som har stor betydelse för många människor.
          </note>
          <note>
            Det handlar ju, som föregående talare sagt, om att kunna följa
            upp fattade beslut här i riksdagen. Men det är också viktigt att
            ha en öppen och offentlig debatt i de här frågorna. Utskottet
            har varit enigt vad gäller de här bitarna.
          </note>
          <note>
            Jag vill helt kort ta upp två punkter. Det är bra att utskottet
            säger nej till att inordna Flygvapnets Uppsalaskolor under Upplands
            flygflottilj och därmed lägga ned Uppsalaskolan. Propositionen
            i ärendet lades ju innan riksdagen hade fattat beslut om det nya
            försvaret. Då beslöt vi att den framtida flygutbildningen, både
            den grundläggande och den taktiska, skulle ses över. Att i det
            här läget överföra Uppsalaskolorna till flottiljen vore väldigt
            oklokt då den framtida verksamhetens karaktär och inriktning i
          </note>
          <note>
            Uppsala mycket kommer att påverkas av utredningens resultat.
          </note>
          <note>
            Herr talman! Det är också bra att utskottet har sagt nej till
            att Kustartilleristridsskolan, som nu kallas
          </note>
          <note>
            Amfibiestridsskolan, ska inordnas under Vaxholm och att man i
            stället vill att stridsskolan ska behålla sin självständiga roll.
          </note>
          <note>
            Det ska finnas två utbildningsplatser för amfibieutbildning i
            framtiden - Göteborg och Vaxholm.
          </note>
          <note>
            Av flera anledningar är det viktigt att stridsskolan är fristående
            så att båda dessa plattformars behov kan tillgodoses. Om Vaxholm
            skulle få huvudmannaskapet riskerar Göteborg att komma i andra
            hand. Östersjöns och Vaxholms behov och prioriteringar kan komma
            att vara det som dominerar.
          </note>
          <note>
            Det är stora skillnader mellan att navigera och agera i salt
            och sött eller bräckt vatten. Den största skillnaden mellan västerhavet
            och Östersjön är att det förstnämnda har karaktär av världshav.
            På grund av de stora djupen och stor påverkan av vindar, sjögång
            och oväder ställs det andra krav på sjömanskap och taktiskt uppträdande
            än i Östersjön. Västerhavet har också en grundare skärgård.
          </note>
          <note>
            Övningar i undervattensstrid skiljer sig åt mellan salt och sött
            vatten. Även temperaturskillnaden gör att det blir skillnader
            mellan att agera i västerhavet och i
          </note>
          <note>
            Östersjön.
          </note>
          <note>
            Om nu Sverige ska delta i internationell verksamhet med amfibieresurser
            är det i salt vatten vi kommer att agera.
          </note>
          <note>
            Med de här korta synpunkterna vill jag yrka bifall till utskottets
            hemställan i betänkandet.
          </note>
          <note type="speaker">
            Anf. 155 MARGARETA VIKLUND (kd):
          </note>
          <note>
            Herr talman! Det betänkande som vi nu diskuterar är ett svar
            på proposition 1999/2000:97, som syftar till att täcka in några
            av de områden som inte behandlades i propositionen Det nya försvaret.
            Det var den propositionen som debatterades och beslutades om i
            riksdagen i slutet av mars, som vi har hört här flera gånger nu.
          </note>
          <note>
            Herr talman! Det är mycket svårt att se helheten i regeringens
            planer för Sveriges försvar och den framtida grundorganisationen
            när vi får ta ställning till olika delar, och inte ett sammanhängande
            förslag.
          </note>
          <note>
            Den helhet som både regeringen och Försvarsmakten gång på gång
            poängterar kännetecknar det nya försvar som förväntas växa fram
            är svår att finna. Vi kristdemokrater anser att processen är mycket
            oordnad, och vi saknar ett helhetsperspektiv från regeringens
            sida - detta trots att både regeringen och Försvarsmakten gång
            på gång poängterar att det just är en helhetssyn som präglar,
            och ska komma att prägla, det nya, framtida försvaret.
          </note>
          <note>
            Herr talman! Kristdemokraterna är generellt mycket kritiska till
            hur regeringen behandlar frågan om Sveriges framtida försvar.
          </note>
          <note>
            Först och främst gör regeringen en säkerhetspolitisk bedömning
            där den lyfter fram den positiva säkerhetspolitiska utvecklingen
            i bl.a. Sveriges närområde. Men i den bedömningen tar man inte
            särskilt stor hänsyn till att den politiska instabiliteten i vår
            omvärld snabbt kan förändra det säkerhetspolitiska läget.
          </note>
          <note>
            Sedan försämrar regeringen, genom en alltför snabb och oöverblickbar
            omställning av försvaret, möjligheten att bemöta de nya hot som
            uppstår inom det vidgade säkerhetsbegreppet liksom även Sveriges
            förmåga att ställa upp i internationella fredsfrämjande insatser.
          </note>
          <note>
            Sist, men inte minst, verkar den ekonomiska kalkyl som regeringen
            har fastslagit ohållbar - med de kommande finansiella problem
            som är att vänta och eventuella nya svarta hål i budgeten.
          </note>
          <note>
            Det som är så märkligt med den proposition som vi behandlar är
            att den lades fram innan beslut fattades i riksdagen om det nya
            försvaret. Det förslag som vi nu diskuterar, om organisationsändringar,
            bygger således på regeringens tidigare förslag, och inte på det
            av riksdagen senast fattade beslutet om det framtida försvaret.
            Ändå är det riksdagen som är landets högsta beslutande organ!
          </note>
          <note>
            Man kan verkligen ha anledning att ifrågasätta regeringens hantering
            av frågan i det här fallet. Ett fåtal dagar efter ett omfattande
            försvarsbeslut ska ett nytt fattas, som river upp delar av det
            tidigare fattade beslutet. Denna oordnade process skapar ett löjets
            skimmer över såväl riksdag som regering. Det kan också finnas
            anledning att fundera över den demokratiska ordningen.
          </note>
          <note>
            Herr talman! När det gäller frågan om ansvarsfördelning mellan
            regering och riksdag i olika beslutsfattanden beträffande försvaret
            anser kristdemokraterna att den är så betydelsefull och principiell
            samt av sådan dignitet att den borde vara föremål för en bredare
            parlamentarisk översyn. Innan en sådan kan komma till stånd bör
            riksdagen vara det organ som fattar beslut om försvarets samtliga
            organisationsenheter. Vi ställer oss således nu avvisande till
            regeringens förslag gällande beslutsrätten över olika organisationsenheter
            inom Försvarsmakten. Vi skulle välkomna en bred parlamentarisk
            översyn av maktfördelningsprincipen och beslutsordningen för Försvarsmaktens
            skolor och förband. Vi väntar med stort intresse på den kommande
            ytterligare förklaringen av var ansvarsgränserna ska gå mellan
            riksdag och regering.
          </note>
          <note>
            Förutom de här generella, principiella och allmängiltiga orden
            om hela betänkandet tänker jag bara ta upp två områden. Det gäller
            Amfibiestridsskolan och Försvarsmaktens sjukvårdsorganisation.
          </note>
          <note>
            Vi kristdemokrater anser att det är positivt att utskottet bejakat
            Kristdemokraternas linje när det gäller
          </note>
          <note>
            Amfibiestridsskolan. Vi anser att det vore helt felaktigt att
            sortera in Kustartilleriets stridsskola och den blivande Amfibiestridsskolan
            under KA 1 i Vaxholm, speciellt med hänsyn till att vårt land
            har två amfibieregementen; KA 4 i Göteborg och KA 1 i Vaxholm.
          </note>
          <note>
            De här två utbildningsplatserna måste av många olika skäl ha
            samma ställning, och behandlas lika.
          </note>
          <note>
            De två amfibieregementena i Vaxholm och Göteborg får ett gemensamt
            ansvar för att säkerställa bemanning och rekrytering till skolans
            organisation.
          </note>
          <note>
            Därför bör skolan inte inordnas i ett av regementena, utan också
            fortsättningsvis som i dag ha en självständig roll. Vi kristdemokrater
            anser att det kan bidra till en stimulerande kompetensutveckling
            med kreativ konkurrens mellan förbanden i den framtida amfibiekåren.
            Genom att låta respektive amfibieregementes erfarenheter mötas
            på lika villkor anser vi att en bred utveckling kan främjas för
            denna världsunika förbandstyp.
          </note>
          <note>
            Det är positivt att utskottet bifaller vår motion i detta hänseende
            och föreslår ett tillkännagivande till regeringen. Vi kristdemokrater
            bifaller naturligtvis utskottets förslag härvidlag.
          </note>
          <note>
            Herr talman! När det gäller den civila och militära sjukvården
            anser kristdemokraterna att det är viktigt att den nya försvarsorganisationen
            också i fortsättningen tar till vara den samordning som finns
            redan i dag mellan civil och militär sjukvård. Vi anser därför
            att Försvarsmaktens sjukvårdscentrum tillsammans med civila universitet
            och högskolor med intresse för traumatologi ska få fortsätta att
            utvecklas som ett kompetenscentrum för det akuta omhändertagandet.
          </note>
          <note>
            Vi anser också att det generellt bör satsas på en fortsatt kvalitets-
            och kompetenshöjning inom Försvarsmaktens sjukvårdsfunktion. De
            ansvarsuppgifter som i dag handhas inom sjukvårdsfunktionen i
            högkvarteret bör vara uppgifter för en självständig enhet i högkvarteret.
            Det är viktigt att det finns goda resurser och hög kompetens för
            att kontinuerligt utveckla sjukvården inom försvaret i samverkan
            med den civila sjukvården. Eftersom regeringen inte har tagit
            upp den frågan till behandling utgår kristdemokraterna ifrån att
            generalläkaren och hennes eller hans stab inte kommer att inordnas
            i den operativa insatsledningen i högkvarteret. Vi hoppas och
            tror att vi har rätt därvidlag.
          </note>
          <note>
            Jag har inget annat yrkande än att yrka bifall till utskottets
            hemställan i betänkandet.
          </note>
          <note type="speaker">
            Anf. 156 HÅKAN JUHOLT (s) replik:
          </note>
          <note>
            Herr talman! Den sista sekunden av Viklunds anförande bekräftar
            det som har varit kristdemokraternas förhållningssätt i hela försvarsdebatten.
            Man klagar och gnäller på allting, och sedan avslutar man med
            att säga: Jag yrkar bifall.
          </note>
          <note>
            Det finns ju ingen egen motion här! Bortsett från det här med
            sjukvårdsresurserna i högkvarteret så har allting som kristdemokraterna
            önskat bifallits i betänkandet. Ändå är inlägget ett enda långt
            orerande om hur eländigt allting är. Det är ett mycket märkligt
            förhållningssätt. Kan man inte i stället säga: Vi är glada över
            att en utskottsmajoritet tycker som vi, och att regeringen också
            tycker som vi. Nej, icke alls.
          </note>
          <note>
            Sedan har vi detta ständigt återkommande om att det krävs parlamentariska
            översyner. Det har Margareta Viklund framfört jag vet inte hur
            många gånger.
          </note>
          <note>
            Därför är jag nu glad för att kristdemokraterna är tillbaka i
            Försvarsberedningen, där den parlamentariska översynen sker. Det
            blir ju inte lättare av att man står utanför ett sådant sammanhang,
            som man faktiskt var de flesta gånger som Viklund hävdade detta.
          </note>
          <note>
            Sedan har vi det ständigt återkommande temat att socialdemokraterna
            och Centerpartiet raserar försvaret. Ge nu ett svar: Är det 1
            % eller 2 % mer som
          </note>
          <note>
            Margareta Viklund vill tillföra försvaret än vad majoriteten
            gör? Man kan ju inte få allt med 1 % mer och inget med 1 % mindre.
          </note>
          <note>
            Nej, hela vägen har kristdemokraternas hållning varit: Säg nej
            till allting, presentera inget eget förslag, vare sig till grundorganisation
            eller till hur maktfördelningen ska vara mellan riksdag, regering
            och myndigheter!
          </note>
          <note>
            Sedan säger Margareta Viklund att den här frågan måste komma
            tillbaka. Men passa på att ge ett eget svar på frågan: Var går
            gränsdragningen mellan riksdag, regering och myndigheter, enligt
            Margareta
          </note>
          <note>
            Viklunds uppfattning? Vänta inte bara på oss socialdemokrater
            och de andra partierna. Prestera något eget någon gång!
          </note>
          <note type="speaker">
            Anf. 157 MARGARETA VIKLUND (kd) replik:
          </note>
          <note>
            Herr talman! Det var många ord om många olika saker. Håkan Juholt
            anklagar oss kristdemokrater för att vara gnälliga eller för att
            vi inte ställer upp på socialdemokraternas förslag och den inställning
            till försvaret som Håkan Juholt har gett uttryck för här och i
            många andra olika sammanhang.
          </note>
          <note>
            Som jag påpekade i mitt anförande är vi oroade av det försvarsbeslut
            som har fattats här i riksdagen. Vi är oroade över vad det kommer
            att leda till i fortsättningen när det gäller svarta hål som vi
            ännu inte har sett eller vad det är som vi kan förvänta oss. Jag
            tycker inte att det är fel att upprepa detta vid de tillfällen
            då man har möjlighet att göra det. Vi är oroade.
          </note>
          <note>
            Sedan har Håkan Juholt kanske glömt att vi faktiskt är i opposition,
            och det är vår rättighet och vår skyldighet att opponera oss emot
            en politik som vi inte tycker är rätt, och det tänker vi fortsätta
            med.
          </note>
          <note>
            Jag kom inte riktigt ihåg alla angrepp, men en sak gällde ekonomin.
            Håkan Juholt sade att man kanske inte kan få allting som man önskar
            sig i det ekonomiska förslag som har lagts fram. Det är vi fullt
            medvetna om, men vi måste naturligtvis också ta hänsyn till den
            situation som råder i landet och till de konsekvenser som detta
            försvarsbeslut kan få, men som vi inte har ställt upp på. Vi måste
            få säga att vi inte har gjort det.
          </note>
          <note>
            Vi måste se till att vi uppfyller de löften som vi har givit
            när det gäller vårt samarbete framför allt i internationella sammanhang.
            Jag tänker då på Kosovo och annat som är i görningen inom det
            europeiska samarbetet. Här har vi också ett stort ansvar, ett
            gemensamt ansvar som vi måste ta.
          </note>
          <note type="speaker">
            Anf. 158 HÅKAN JUHOLT (s) replik:
          </note>
          <note>
            Herr talman! Jag vill bara göra kammaren uppmärksam på det förhållningssätt
            som ett av de största oppositionspartierna har, nämligen att säga
            nej till förslag och inte prestera några egna.
          </note>
          <note>
            Margareta Viklund säger nu att man måste reda ut var gränsen
            går mellan riksdag, regering och myndigheter. Det är ett lysande
            tillfälle att göra det nu. Man säger att det ska göras parlamentariska
            översyner, men man lämnade den som fanns. Nu är man tillbaka och
            det är alldeles utmärkt.
          </note>
          <note>
            Den bild som etsar sig fast är att kristdemokraterna vill både
            ha kvar allt av det gamla och ha mycket mer av det nya. Där kan
            man inte välja. Kristdemokraterna har åkt land och rike runt och
            gett beskedet att alla förband ska vara kvar. Man vill inte medverka
            till att lägga ned ett enda förband. Eller vilket förband är Margareta
            Viklund beredd att lägga ned? Passa på att ta chansen och tala
            om vilket förband som Margareta Viklund tycker ska läggas ned!
          </note>
          <note>
            Det har inte kommit något sådant besked. Bilden har varit: Vi
            vill ha kvar allt det gamla, och dessutom vill vi ha mycket mer
            av det nya. Men det har man ju inte pengar till.
          </note>
          <note>
            Jag tycker att det hela är ganska charmigt. Det finns ett betänkande
            där kristdemokraterna i allt väsentligt får precis som de vill,
            och de tycker att det är bra - bortsett från detta med sjukvårdsresursen
            i högkvarteret. Ändå är det ett orerande över hur odugligt betänkandet
            och regeringens politik är, även när det sammanfaller med kristdemokraternas
            politik. Det är alltså mer retorik än innehåll, och det är beklagligt.
          </note>
          <note>
            Självfallet ska oppositionen opponera och regeringen regera.
            Men även oppositionen måste faktiskt ta ansvar.
          </note>
          <note type="speaker">
            Anf. 159 MARGARETA VIKLUND (kd) replik:
          </note>
          <note>
            Herr talman! Jag trodde att Håkan Juholt och jag satt i samma
            utskott, och att vi där har följt den debatt som har ägt rum.
            Vi sade då att propositionen inte var fullständig, vilket vi var
            eniga om skulle skrivas in i texten, vilket också skedde. Då har
            man väl rätt att kräva att få en mer klargörande bild av den situation
            som regeringen beskriver. Är inte det vår rättighet?
          </note>
          <note>
            Sedan sade Håkan Juholt att jag ska komma med nya förslag när
            det gäller ansvarsfördelningen. Men låt oss få se regeringens
            förslag först. Det har vi ju inte fått se, men det skulle vara
            intressant att få se det först. Vi kommer nog. Lugn, vi kommer.
          </note>
          <note type="speaker">
            Anf. 160 ROLF GUNNARSSON (m):
          </note>
          <note>
            Herr talman! Jag vill först instämma i det anförande som Henrik
            Landerholm inledningsvis höll. Jag vill också yrka bifall till
            den moderata reservationen gällande mom. 1 och i övrigt bifall
            till hemställan i utskottets betänkande.
          </note>
          <note>
            Tidigare i dag behandlades en motion som jag hade väckt, men
            som jag inte fick det minsta gehör för.
          </note>
          <note>
            Det gällde bl.a. det - i mitt tycke - osmakliga i att vi politiker
            själva fastställer våra egna arvoden. Jag var tydligen ensam om
            den åsikten bland oss 349 ledamöter, men knappast bland landets
            folk. Detta om den motionen.
          </note>
          <note>
            Då jag skrev motionen i detta ärende, som bl.a.
          </note>
          <note>
            gäller namn- och traditionsfrågor, kände jag nog att det fanns
            en viss möjlighet att få ett visst medhåll. Jag hade dock inte
            trott - om jag ska vara ärlig - att motionen skulle tillstyrkas.
          </note>
          <note>
            Självklart är detta glädjande, och jag blev förstås nöjd då både
            socialdemokraterna och Centern väckte motioner med identiskt samma
            förslag.
          </note>
          <note>
            Herr talman! Vi har i Dalarna snart inte längre något regemente
            och någon brigad. Om exakt 23 dagar går Dalregementet i graven
            - detta som en följd av ett beslut som majoriteten i denna kammare
            har fattat, så den debatten har vi tidigare klarat av.
          </note>
          <note>
            Men då man fick se namnförslaget när det gäller vad den nya militärdistriktsgruppen
            i Falun-Dalarna skulle heta blev i alla fall jag bestört eller
            åtminstone irriterad.
          </note>
          <note>
            Trots ett omfattande remissförfarande där alla klart sade nej
            till namnet Dalagruppen kom förslaget att så skulle det heta.
            Det skulle inte skada med en viss lyhördhet ibland. Dalagruppen
            låter - förlåt mig
          </note>
          <note>
            - mera som ett företag i grossistbranschen som handlar kanske
            med hushållspapper och andra grossistvaror. Det är inget fel på
            sådana företag. Jag tror att det t.o.m. finns ett företag med
            namnet Dalagruppen.
          </note>
          <note>
            Dalarna, som nu inte kommer att ha annan militär representation
            än nämnda grupp, behöver alltså ett namn som har en anknytning
            till försvaret.
          </note>
          <note>
            Därför var det med glädje som det utskott som jag själv sitter
            i bestämde sig för att tillstyrka motionerna.
          </note>
          <note>
            Det var kanske lite av det som Tidningarnas Telegrambyrå skrev
            i förrgår: Riksdagen tar ton om försvarsfrågor! Det var bra uttryckt.
          </note>
          <note>
            Herr talman! Dalregementet är väl förankrat i bygden och i länet.
            Det har med sin 375-åriga historia en stabil bakgrund.
          </note>
          <note>
            Det är, enligt min mening, viktigt att försvaret har en god förankring
            - och där spelar namnet en roll -
          </note>
          <note>
            hos hemvärn och övriga frivilligorganisationer, hos kommuner
            och landsting, hos statlig förvaltning samt hos allmänheten.
          </note>
          <note>
            Namnet Dalagruppen har ju inte den minsta militära eller minsta
            försvarsanknytning. Och som jag tidigare sade: Det låter som ett
            aktivt grossistföretag i någon bransch.
          </note>
          <note>
            Landskapsregementet är sedan många hundra år en fast punkt i
            bygdens och i landskapets historia.
          </note>
          <note>
            Även om nu själva regementet läggs ned är namnfrågan viktigare
            än vad många kan förstå.
          </note>
          <note>
            Vi vet att redan inför 1992 års försvarsbeslut togs även traditionsfrågorna
            upp på stor bredd. Det är givet att det blev en stor förvandling
            när grundutbildningen upphörde. Men det är ju inte detsamma som
            att all utbildning läggs ned. Den delen kvarstår ju för hemvärn
            och andra inom frivilligförsvaret.
          </note>
          <note>
            Den militära närvaron i bygden blir självklart inte lika påtaglig
            som med ett levande regemente och en levande brigad.
          </note>
          <note>
            Kanske ska man gå tillbaka precis 100 år och likna det vid det
            läge som då rådde, att soldaten fanns hemma i den egna bostaden
            den tid han inte var inkallad till utbildning eller mobilisering.
          </note>
          <note>
            Med den liknelsen tycker jag att det är ett riktigt steg som
            vi tar i dag när vi fastställer namnet Dalaregementsgruppen. Jag
            tror också att det t.o.m. kan bidra till att behålla numerären
            och kanske öka den när det gäller hemvärnet. Dalarna har ju många
            hemvärnsområden och är ett starkt fäste för just hemvärnet.
          </note>
          <note>
            Om nu riksdagen går på utskottets förslag innebär det också att
            försvarets s.k. traditionsnämnd delvis får sin vilja igenom. Att
            ÖB och högkvarteret inte får det är en annan sak.
          </note>
          <note>
            Det finns andra frågor kring en nedläggning och kring traditioner.
            Det har bl.a. uppstått oro kring
          </note>
          <note>
            Dalregementets fana. Om detta ställde jag en fråga, och strax
            innan jag kom hit kom svaret från försvarsministern att Dalregementsgruppen
            kommer att kunna föra fanan.
          </note>
          <note>
            Jag vet att det har funnits oro kring detta. Men det var klara
            besked från försvarsministern som därtill, och det gläder mig,
            redan nu kallar den nya gruppen i
          </note>
          <note>
            Falun för Dalregementsgruppen i det svar som han lämnade alldeles
            nyss - detta innan riksdagen hunnit trycka på röstknapparna. Det
            hedrar försvarsministern att han så snabbt tagit till sig de intentioner
            som vi i utskottet har haft.
          </note>
          <note>
            Herr talman! Det här är en viktig traditionsfråga och inte bara
            en försvarsfråga. Det är ett stycke kultur. Det är t.o.m. en stor
            kulturfråga i mitt hemlän. Att sedan motionen tillstyrkts får
            jag liksom på köpet.
          </note>
          <note>
            Namnfrågan är dock det viktigaste.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 19 §.)
          </note>
          <note>
            16 § Logistik- och underhållstjänsten inom
          </note>
          <note>
            Försvarsmakten
          </note>
          <note>
            Föredrogs försvarsutskottets betänkande 1999/2000:FöU8
          </note>
          <note>
            Logistik- och underhållsorganisation inom Försvarsmakten (prop.
            1999/2000:97 delvis).
          </note>
          <note>
            Förste vice talmannen konstaterade att ingen talare önskade ordet.
          </note>
          <note>
            (Beslut fattades under 19 §.)
          </note>
          <note>
            17 § Avveckling av ungdomsbosparreglerna
          </note>
          <note>
            Föredrogs bostadsutskottets betänkande 1999/2000:BoU10
          </note>
          <note>
            Avveckling av ungdomsbosparreglerna (prop.
          </note>
          <note>
            1999/2000:113).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under 19 §.)
          </note>
          <note>
            18 § Jaktens villkor
          </note>
          <note>
            Föredrogs miljö- och jordbruksutskottets betänkande
          </note>
          <note>
            1999/2000:MJU17
          </note>
          <note>
            Jaktens villkor (prop. 199/2000:73).
          </note>
          <note type="speaker">
            Anf. 161 DAN ERICSSON (kd):
          </note>
          <note>
            Herr talman! I dagens betänkande från miljö- och jordbruksutskottet
            behandlas dels en jaktproposition, dels fristående motioner från
            allmänna motionstiden.
          </note>
          <note>
            Från kristdemokraternas sida har vi välkomnat flera av de förslag
            som presenterades i propositionen
          </note>
          <note>
            Jaktens villkor. Vi har sett dem som steg i rätt riktning. Det
            handlar om ett stärkande av äganderätten och möjligheterna för
            enskilda att lämna tvingande jaktvårdsområden. Det handlar om
            att myndighetsutövning inom jaktområdet flyttas just till en myndighet.
            Till dels handlar det också om ökad jämlikhet mellan jägarorganisationerna,
            även om man i den delen inte gått hela vägen.
          </note>
          <note>
            Propositionen bygger i allt väsentligt på den statliga utredningen
            om jaktens villkor. Redan när utredningen presenterades för tre
            år sedan signalerade vi från kristdemokraternas sida att den inriktning
            som där redovisades hade vårt partis stöd. Det är ändå med viss
            förvåning som vi har konstaterat att det har tagit orimligt lång
            tid för regeringen att skriva denna proposition, även om resultatet
            har blivit relativt bra.
          </note>
          <note>
            På ett antal punkter har vi dock invändningar och också behov
            av förtydliganden. Trots att propositionen tar steg i rätt riktning
            för att stärka äganderätten och den enskildes möjligheter i de
            nya viltvårdsområdena, finns ännu en del övrigt att önska. I samband
            med skrivningarna om tvångsanslutning för samordning av viltvården
            står det bl.a.: Kraven gäller oavsett om fastighetsägarna är överens
            om att bilda området eller inte.
          </note>
          <note>
            Herr talman! Den typen av formuleringar och synsätt hör inte
            hemma i en modern rättsstat. Utgångspunkten bör i stället vara
            att det är på frivillig grund som man sluter sig samman för att
            samordna viltvården. Om man sedan finner skäl för tvingande omständigheter,
            ska det alltid vara ett undantag med särskild argumentation för
            detta.
          </note>
          <note>
            Dessvärre, herr talman, har nu också en utskottsmajoritet bestående
            av Centerpartiet, Vänsterpartiet och Socialdemokraterna kört över
            såväl regeringen som Lagrådet på en viktig punkt. Utskottsmajoriteten
            anser det vara ett stort, allmänt intresse av fortsatta tvångsåtgärder
            och åsidosättande av äganderätten vad gäller småvilt - låt kalla
            det harjakt. Detta är för mig obegripligt. Likadant tycker nog
            övriga partier i utskottet, som faktiskt i denna del står bakom
            regeringens förslag.
          </note>
          <note>
            När utskottsmajoriteten nu sätter ut äganderätten på ett sluttande
            plan, innebär det i första hand två risker: Risk för bakslag i
            domstolar, vilket kanske inte är en risk utan en möjlighet sett
            utifrån majoritetens synpunkt, men också en risk för fortsatt
            uttunning av äganderätten. Vad vinns med detta? Varför tar majoriteten
            dessa risker? Jag hoppas att vi ska få ett svar i denna debatt
            från majoritetspartierna Socialdemokraterna, Vänstern och Centern
            på varför ni gör på detta vis.
          </note>
          <note>
            Herr talman! Det är bra att majoritetskravet för att bilda ett
            viltvårdsområde höjs. Principiellt borde det dock vara så att
            man ska vara överens för att ett område ska kunna bildas. Efter
            att den föreslagna förändringen nu behandlats här i riksdagen,
            bör regeringen genom utredningsförfarande undersöka förutsättningarna
            att ta steget fullt ut och ge äganderätten dess ursprungliga innebörd,
            dvs. att det ska vara frivilligt att bilda viltvårdsområden och
            deltagarna ska vara överens.
          </note>
          <note>
            Den föreslagna tidsfristen för när ett viltvårdsområde får upplösas
            är också det ett steg i rätt riktning men inte tillräckligt. Det
            finns ingen anledning att ha en tidsfrist på tre år i detta sammanhang.
            Det ska vara möjligt att upplösa en viltvårdsförening utan att
            någon tidsfrist inväntas, med beaktande av normala föreningsrättsliga
            regler. Det är i alla fall uppfattningen från kristdemokraternas
            sida.
          </note>
          <note>
            I fråga om att utesluta en fastighet om fastighetsägaren och
            viltvårdsföreningen är överens har propositionen frångått utredningsförslaget.
            På denna punkt anser vi det nödvändigt att uteslutning ska kunna
            ske om alla är överens.
          </note>
          <note>
            Utan tvekan utför Svenska Jägareförbundet stora insatser för
            viltvården. Samtidigt arbetar även Jägarnas Riksförbund med viltvårdsfrågor
            av liknande karaktär. Detta förhållande framgår också av olika
            beslut av regering och riksdag under lång tid, där det genomgående
            anges att uppdrag och arbetsuppgifter inom jakten och viltvården
            ska handhas gemensamt av de båda jägarorganisationerna.
          </note>
          <note>
            Formuleringen att Svenska Järgareförbundet ska ha ett allmänt
            uppdrag och ett huvudansvar för delar av viltvården och jakten
            kommer att medföra tolkningsproblem i olika avseenden. I denna
            del vore det bättre om man betonade samverkan mellan Svenska
          </note>
          <note>
            Jägareförbundet och Jägarnas Riksförbund. Dessa organisationer
            bör gemensamt ansvara för utbildning och information om viltvård
            och jakt. För denna verksamhet bör också, som propositionen anger,
            ett årligt bidrag utgå, lämpligen i form av ett rejält grundbidrag
            och utöver det ett medlemsbaserat bidrag.
          </note>
          <note>
            I övrigt, herr talman, behandlar betänkandet fristående motioner
            från allmänna motionstiden, vilket också leder till tillkännagivanden
            från utskottets sida.
          </note>
          <note>
            Jag återkommer till dessa.
          </note>
          <note>
            Vi kristdemokrater hade en motion också om älgjakten. Vad gäller
            älgjakten kvarstår kristdemokraternas syn att man ska värna rätten
            att fälla vuxen älg och att de med mindre marker ska ha rimlig
            chans att fälla vilt årligen. Jakttiden på licensområden kan i
            dag omfatta flera månader. I jämförelse med det måste det anses
            vara skäligt att man på de mindre markerna åtminstone har fem
            dagar på sig att fälla det enda djur som man har tillstånd att
            skjuta. Här vet vi att olika länsstyrelser försöker att begränsa
            tiden.
          </note>
          <note>
            Men jag anser att riksdagen borde fatta beslut om denna minimitid.
          </note>
          <note>
            I för skärgårdsbefolkningen viktiga frågor, som jakt på säl och
            skarv, tar nu utskottet initiativ som möjliggör för regeringen
            att finna former för jakt på säl. Också vad gäller skarven har
            utskottet stor förståelse för problematiken, även om man här avvaktar
            något. De snabbt växande bestånden av skarv utgör ett problem
            för yrkesfisket. Skärgårdsbefolkningen måste ha möjligheter att
            hålla skarvbeståndet på en för fisket acceptabel nivå.
          </note>
          <note>
            Enligt vår mening bör regeringen skyndsamt vidta åtgärder som
            gör det möjligt att inte bara hejda den snabba ökningen utan också
            decimera den befintliga stammen. Med tanke på att antalet skarvar
            ständigt ökar, bör den skyddsstatus som gäller för skarv ändras
            så att allmän jakttid kan medges där traditionell skarvjakt tidigare
            bedrivits.
          </note>
          <note>
            Vad gäller rovdjursfrågan ska regeringen återkomma med förslag
            efter remissomgången och den utredning som genomförts. Men redan
            nu anser vi kristdemokrater att rätten till nödvärn mot varg bör
            utvidgas och klart framgå av lagstiftningen. I dag krävs att angreppet
            ska ha påbörjats innan rätt att ingripa föreligger. Enligt vår
            mening bör djurägaren också ersättas för skador som varg orsakar
            på tamboskap och husdjur. Den enskilde ska inte behöva drabbas
            av höga försäkringspremier på grund av att det finns rovdjur där
            hundar och tamboskap vistas. Jag tror, herr talman, att den här
            typen av beslut kommer att underlätta debatten och göra det lättare
            att behålla de fyra stora rovdjuren, också vargen.
          </note>
          <note>
            I övrigt finns det många detaljfrågor i detta betänkande. Det
            är bra att regeringen nu får en beställning av utskottet på en
            redovisning av läget på många olika jaktområden.
          </note>
          <note>
            För övrigt står jag givetvis bakom samtliga kristdemokratiska
            reservationer till betänkandet. Vad gäller älgjakten hänvisar
            jag till det särskilda yttrandet.
          </note>
          <note>
            Jag hoppas att det nu kan bli lugn och ro vad gäller älgjakten,
            så att de med mindre marker också fortsättningsvis får rätten
            att fälla vuxen älg.
          </note>
          <note>
            Det finns ingen anledning att försöka komma åt dem. Det handlar
            om 4 000-5 000 älgar om året. Låt oss inte få en ny strid framöver
            omkring älgjakten.
          </note>
          <note>
            Låt det beslut som fattats ligga fast för lång tid.
          </note>
          <note>
            Vi hade som sagt många yrkanden och reservationer, men för tids
            vinnande yrkar jag bifall bara till reservationerna 2 och 20.
          </note>
          <note>
            Så vill jag, herr talman, till sist i detta som synes bli min
            sista debatt i denna kammare tacka mina utskottskamrater och mitt
            utskottskansli för gott och trivsamt samarbete. Det har varit
            lätt att arbeta i ett utskott med gott klimat även om vi då och
            då också har haft tuffa sakfrågedebatter. Det är så det ska vara
            i en levande demokrati.
          </note>
          <note>
            Jag vill också tacka talmanskollegiet och riksdagens ledamöter
            samt den alltid förstående riksdagspersonalen, som ställer upp
            i alla väder.
          </note>
          <note type="speaker">
            Anf. 162 CARL G NILSSON (m):
          </note>
          <note>
            Herr talman! Jag lovar inte att jag kan klara mitt anförande
            på de antecknade fem minuterna. En etta framför den femman kanske
            vore mer lagom. Vi får se.
          </note>
          <note>
            Jaktfrågor har alltid engagerat vare sig det har varit på lokal
            nivå eller, som i dag, på högsta beslutande nivå. Det betänkande
            som vi ska diskutera här i dag är förvisso inget undantag. Jag
            läste t.o.m. i en tidning härförleden att hanteringen betraktades
            som en såpopera, och det är ju inte särskilt hedrande för oss
            i utskottet.
          </note>
          <note>
            Historien börjar som sades 1994, när dåvarande jordbruksministern
            Margareta Winberg tillsatte en utredning som hette Vissa jaktfrågor.
            Så nog får man säga att det har tagit tid. Nåväl, nu har vi en
            proposition som ska behandlas. Vi har dessutom en lång rad enskilda
            motioner, dels med anledning av propositionen, dels från den allmänna
            motionstiden både under detta riksmöte och det förra.
          </note>
          <note>
            Av de senare är det värt att nämna ett stort antal motioner om
            säl och säljakt. Här gör en stor majoritet av utskottet ett välkommet
            uttalande om nödvändigheten av att börja reducera sälstammen.
            Det kustnära fisket har stora svårigheter med den ökande sälstammen.
            I stället för att vara en stor belastning bör den enligt min mening
            genom en reglerad och omdömesgill jakt beskattas och nyttjas som
            en tillgång.
          </note>
          <note>
            Det hade varit önskvärt att majoriteten också hade insett problemet
            med den sedan många år diskuterade okontrollerat ökande populationen
            av skarv. Här gör utskottet enligt min mening en helt otillräcklig
            markering. I stället borde man ha gjort ett kraftfullt tillkännagivande
            till regering och berörda myndigheter.
          </note>
          <note>
            De av oss som har sett effekterna av skarvkoloniernas härjningar
            inser att något måste göras.
          </note>
          <note>
            Likaså är det fegt av majoriteten att inte uttala sig i vargfrågan.
            Att den s.k. nödvärnsrätten också borde omfatta vargen har nu
            diskuterats både länge och ingående. Att få sin hund eller sin
            boskap angripen och dödad utan att ens kunna ingripa när det sker
            inför ägarens ögon är naturligtvis oacceptabelt för den som drabbas.
            Det inger naturligtvis inte respekt för lagstiftningen.
          </note>
          <note>
            Därmed har jag sagt något om några av de enskilda motionerna.
            Den stora frågan är naturligtvis propositionen om jaktens villkor.
            Och den stora frågan i denna handlar om ändringen av lagen om
            jaktvårdsområden. Härvidlag hade regeringen, för en gångs skull
            kanske man ska lägga till, tagit ett steg i rätt riktning och
            föreslagit ändringar vad gäller markägarnas och jakträttsinnehavarnas
            rätt att själva förfoga över jakten och viltvården.
          </note>
          <note>
            Det tvångsinslag som finns i den nuvarande lagstiftningen svarar
            på intet sätt mot Sveriges grundlag.
          </note>
          <note>
            Jag vill faktiskt på förekommen anledning citera något ur denna
            vår grundlag. Det står i regeringsformens 2 kap. 18 §: "Varje
            medborgares egendom är tryggad genom att ingen kan tvingas avstå
            sin egendom till det allmänna eller till någon enskild genom expropriation
            eller annat sådant förfogande eller tåla att det allmänna inskränker
            användningen av mark eller byggnad utom när det krävs för att
            tillgodose angelägna allmänna intressen." Sedan fortsätter paragrafen
            med att säga att i den mån det görs sådana inskränkningar ska
            det utgå ersättning för detta.
          </note>
          <note>
            Därför var det alltså bra att regeringen föreslog en ändring
            som stärkte äganderätten. Men hör och häpna: Regeringspartiet
            i riksdagen föreslår nu med hjälp av Centern och Vänstern en återgång
            till möjlig tvångslagstiftning vid bildande av s.k. viltvårdsområden.
            Här föreslås att jakt på och vård av småvilt, t.ex.
          </note>
          <note>
            hare, räv och fågel, ska anses vara av sådant angeläget allmänt
            intresse att det kan motivera att tvinga in en jakträttsinnehavare
            i ett viltvårdsområde.
          </note>
          <note>
            Han eller hon får därefter tåla och acceptera det majoritetsbeslut
            som området fattar. Men det är inte nog med det. Majoriteten motiverar
            också tvångslagstiftningen med att jakten som sådan underlättas
            vid en samordning av densamma. Eller med andra ord:
          </note>
          <note>
            Jakten som fritidssysselsättning anses som ett angeläget allmänt
            intresse.
          </note>
          <note>
            Lagrådet, som utskottet har tillfrågat i ärendet, skriver i sitt
            svar mycket talande: "Respekten för grundlagen och hänsynen till
            konsekvenser för framtiden kräver att i riksdagens lagstiftningsarbete
            begreppet angelägna allmänna intressen inte ges en uttunnad innebörd."
            Så säger Lagrådet.
          </note>
          <note>
            Jag tycker personligen att jakt är trevligt. För mig och för
            min fastighet är det också en nyttighet som jag försöker att förvalta
            på ett uthålligt och ekonomiskt lönsamt sätt. Så är det många
            som tycker. För tusentals markägare är jakten och jakträtten en
            självklar del i den suveräna äganderätten över vilken man önskar
            och, tycker jag, har rätt att fordra full rådighet.
          </note>
          <note>
            I vår reservation 1 - till vilken jag, herr talman, yrkar bifall
            - säger vi att reglerna för bildande av viltvårdsområde bör vara
            sådana att det fordras enighet bland berörda markägare för att
            få bilda ett viltvårdsområde. Vi pekar på att all erfarenhet tyder
            på att all sådan samverkan som sker frivilligt inom såväl jakt
            som fiskevård fungerar väl. I tvångsbildade områden råder det
            däremot ofta misstämning och osämja. Jag tror att många av er,
            kära kolleger, liksom jag de senaste dagarna och veckorna har
            fått många vittnesbörd om att det är på det sättet.
          </note>
          <note>
            Jag kan förstå att Vänsterpartiet, som aldrig värnat om enskilt
            ägande, står bakom detta betänkande. Jag noterar också att Socialdemokraterna
            här visar sin verkligt sanna natur. Mer svårförståeligt är hur
            Centern har hamnat i detta sällskap. Hur kan Eskil Erlandsson
            och Åke Sandström, som jag i övrigt betecknar som mycket kloka
            karlar, försvara och förklara att jakt på hare, räv eller skogsfågel
            är av så allmänt angeläget intresse att det motiverar inskränkning
            i äganderätten?
          </note>
          <note>
            Var går hädanefter gränsen för vad som motiverar liknande konfiskation?
            Är ridsport och golfspel också av angeläget allmänt intresse?
            Går det verkligen ihop med Centerns grundläggande värderingar
            att frånta den enskilde bestämmanderätten över hans mark?
          </note>
          <note>
            Från moderat håll yrkar vi alltså avslag på betänkandet i denna
            del. Vi begär ett nytt lagförslag, som i och för sig ger möjlighet
            till samordning men som bygger på bibehållen enskild äganderätt,
            frivillighet och valfrihet.
          </note>
          <note>
            Vi står naturligtvis bakom också övriga reservationer, som handlar
            om flera olika jaktliga frågor, men för tids vinnande nöjer jag
            mig med att yrka bifall till denna reservation, nr 1.
          </note>
          <note>
            (Applåder)
          </note>
          <note type="speaker">
            Anf. 163 MAGGI MIKAELSSON (v):
          </note>
          <note>
            Herr talman! Då kommer väl den andra ytterligheten här och ska
            uttala sig för Vänsterpartiets räkning.
          </note>
          <note>
            Det betänkande som vi ska fatta beslut om i dag bygger på en
            samarbetsproposition mellan regeringen, Vänsterpartiet och Miljöpartiet
            plus ett antal motioner från två allmänna motionstider.
          </note>
          <note>
            På en punkt, nämligen när det gäller småviltsjaktens ställning
            i de nya viltvårdsområdena, har en utskottsmajoritet bestående
            av Socialdemokraterna,
          </note>
          <note>
            Vänsterpartiet och Centern ändrat i propositionens förslag. Jag
            återkommer till det.
          </note>
          <note>
            Jag tänkte börja med att ta upp några principiella utgångspunkter
            som har varit vägledande för oss i
          </note>
          <note>
            Vänsterpartiet när vi jobbat med jakt- och viltvårdsfrågor.
          </note>
          <note>
            Jag vill börja med att säga att jakt är nödvändigt.
          </note>
          <note>
            En självreglerande utveckling av vilda djurslag skulle leda till
            orimliga konsekvenser för samhället. Naturen strävar ju efter
            att skapa en balans mellan olika arter.
          </note>
          <note>
            Den här balansen påverkas av en massa olika faktorer, tillgången
            på mat, förändringar i klimat och människans aktiviteter i övrigt
            för att nämna några. Jordoch skogsbruk har över tiden ändrat förutsättningarna
            för vilka viltslag som gynnas och missgynnas. Introduktion av
            främmande arter har också rubbat balansen. Om man inte skulle
            bedriva jakt på vissa viltslag skulle både skador på växande gröda
            och skog, trafikolyckor, epizootier och sjukdomsspridning få orimliga
            proportioner. Jakt är alltså viltvård, och viltvård ska vara den
            viktigaste grunden för jakt enligt vårt sätt att se det. Inga
            andra skäl är viktigare än det.
          </note>
          <note>
            Jakt är också en del av det svenska kulturarvet -
          </note>
          <note>
            från början självklart som en förutsättning för möjligheten att
            faktiskt överleva i det här klimatet sedan som en del av viltvårds-
            och naturintresset. Men med tanke på de känslor som jaktfrågor
            väcker, ofta på tvärs mot politiska uppfattningar i övrigt, kan
            man undra över vad det är i jakten som gör jaktfrågor så känslomättade.
            Vi har kanske trots allt inte utvecklats särskilt mycket sedan
            vi alla var jägare och samlare.
          </note>
          <note>
            Det finns ytterligare ett argument, och det är att jakt fortfarande
            är en del av självhushållningen för ett stort antal människor.
            Jag kan bara som ett exempel nämna att varje år fälls ca 100 000
            älgar i Sverige.
          </note>
          <note>
            Om man grovt beräknar medelvikten till 100 kilo per älg innebär
            det ca 10 000 ton älgkött. Merparten av detta kommer inte ut i
            handeln utan konsumeras privat. I en studie av mål 6-området har
            man konstaterat att för de ca 50 000 jägarhushållen i det här
            området utgör kött från jakt huvuddelen av det kött som konsumeras
            i hushållet. Det finns all anledning att ha en positiv syn på
            det kött som man konsumerar från de vilda djuren. De har ändå
            levt ett naturligt liv så länge de har haft sitt liv, till skillnad
            från en hel del av de djur som vi föder upp enbart för konsumtion.
          </note>
          <note>
            Jakt är alltså en viktig och nödvändig del av viltvården i Sverige.
            Därmed inte sagt att det inte förekommer avarter och att det finns
            anledning att ifrågasätta både vissa jaktformer och viss jakt.
            Det finns förvisso också oseriösa jägare och jaktutövare. Men
            min erfarenhet är att majoriteten av jägare i Sverige är både
            naturintresserade, kunniga och seriösa.
          </note>
          <note>
            Den andra utgångspunkten handlar om vem det är som ska få utöva
            jakt och bedriva viltvård. För
          </note>
          <note>
            Vänsterpartiets del är det kunskap och intresse som ska var avgörande
            för vem som får jaga, inte det privata ägandet eller ekonomiska
            förutsättningar. Det är kanske den stora ideologiska skillnaden
            mellan
          </note>
          <note>
            Moderaterna och Vänsterpartiet. För oss är det en demokratifråga
            att även den som inte är markägare eller har små jaktmarker ska
            ha möjlighet att jaga till en rimlig kostnad också på större arealer
            än de egna i de fall man har egna jaktmarker. Det beslut som vi
            ska fatta i dag ger ju möjligheter till det. Det har också varit
            en av grunderna till vårt ändrade ställningstagande när det gäller
            småviltsjakten.
          </note>
          <note>
            Den tredje utgångspunkten handlar om djuren själva. Det är ett
            hårt liv för de vilda djuren. I kampen för överlevnad och artens
            fortbestånd handlar det om att äta eller ätas. Sverige har som
            nation förbundit sig att bevara alla i landet naturligt förekommande
            arter i livskraftiga bestånd. Just nu är en rovdjursutredningen
            ute på remiss. Utan att föregripa den - vilket jag inom parentes
            sagt tycker att Carl G Nilsson gjorde när han tog upp detta med
            nödvärnsrätten eftersom den behandlas i den utredningen - är det
            i alla fall tämligen uppenbart att för att leva upp till Sveriges
            åtaganden måste antalet stora rovdjur öka.
          </note>
          <note>
            Flera stora rovdjur innebär ett högre tryck på bytesdjuren. Frågan
            är ju då var på den skalan rovdjuret människan ska placeras in.
            Vad kommer det att innebära för jakten med fler rovdjur? Naturligtvis
            kommer det att uppstå en konkurrenssituation mellan rovdjur och
            mänskliga jägare. I den situationen är det naturligt att de tvåbenta
            jägarna får ta hand om det som blir över när de vilda rovdjuren
            har tagit sitt, även om det skulle innebära färre jakttillfällen
            och mindre jaktutbyte.
          </note>
          <note>
            Det här var de utgångspunkter som vi hade när vi förhandlade
            om den proposition som betänkandet bygger på. I huvudsak handlar
            den om hur viltvården ska organiseras och också om en ny roll
            för Jägareförbundet. I fortsättningen ska regeringen ställa tydliga
            krav på vilka prestationer Jägareförbundet ska utföra så att de
            kan följas upp och utvärderas. Vi har ställt oss bakom propositionen
            i dessa delar.
          </note>
          <note>
            Det här med jaktvårdsområden är ju en gammal företeelse i Sverige.
            Faktum är att det började redan
          </note>
          <note>
            1912 med en frivillig samverkansform. Men det var inte förrän
            i 1938 års lag som man införde det här momentet av tvångslagstiftning.
            Det gjorde man därför att det inte fungerade med frivillighet.
            I dag finns det en väldigt bra fungerande modell i Sverige.
          </note>
          <note>
            Den absoluta merparten av jaktvårdsområdena fungerar ju också
            mycket bra.
          </note>
          <note>
            En nyhet i propositionen är den ändrade roll och det vidgade
            uppdrag som länsviltnämnderna ska få.
          </note>
          <note>
            Bl.a. ska de föreslå vilka viltvårdsåtgärder som ska prioriteras.
            Den prioriteringen kan sedan ligga till grund för jägarorganisationernas
            ansökningar om medel ur jaktvårdsfonden. Länsviltnämnden ska också
            utvärdera de båda jägarförbundens arbete med jakt- och viltvårdsfrågor.
            Den här utvidgade uppgiften har vi ansett motiverar ett krav på
            politisk representation i styrelsen och att ordföranden i länsviltnämnden
            är politiskt utsedd och inte representerar en intressegrupp.
          </note>
          <note>
            Herr talman! Sedan har vi då småviltsjakten. I ett avseende har
            vi frångått propositionens förslag. Det gäller frågan om vilka
            djurslag som ska omfattas av viltvårdsområdeslagstiftningen. Frågan
            är ju inte enkel i sak. Att frångå ett framförhandlat förslag
            kräver förstås noggranna överväganden. Utskottet har ju också
            bett Lagrådet om ytterligare förtydliganden när det gäller småviltsjakten.
          </note>
          <note>
            Bakgrunden till både propositionens och utredningens förslag,
            som var ännu mer begränsat än propositionens, är ju tolkningen
            av det stärkta egendomsskyddet som blir följden av att Sverige
            införlivar
          </note>
          <note>
            Europakonventionen om mänskliga rättigheter i grundlagen. Enligt
            nuvarande tolkning krävs det att en begränsning av egendomsskyddet,
            dvs. rätten att göra vad man vill på sin mark, bara får ske om
            syftet är av angeläget allmänt intresse. Frågan om angeläget allmänt
            intresse var också en fråga som diskuterades i samband med miljöbalken,
            och även där kom protester mot inskränkningar från markägarhåll.
          </note>
          <note>
            Frågan gäller alltså om småviltsjakt är att betrakta som ett
            angeläget allmänt intresse. Finns det några bärande skäl att skilja
            på olika viltslag i lagen om viltvårdsområden ur den aspekten?
            Efter att ha diskuterat, tänkt och pratat med företrädare för
            olika intressen och funderat igen har jag och Vänsterpartiet kommit
            fram till att det inte finns det. Vi har alltså ändrat oss.
          </note>
          <note>
            Jag ska ge några skäl till det.
          </note>
          <note>
            Det finns inga juridiska skäl i dag. Lagrådet har klart uttalat
            att det här är en politisk bedömning. Det finns alltså inga lagtekniska
            hinder för att låta småviltsjakten finnas kvar i den nya viltvårdslagen.
            Småvilt ingår ju i dag i de viltslag som omfattas av gällande
            lagstiftning. Därmed ryms detta inom ramen för det stärkta egendomsskyddet
            och måste anses utgöra ett angeläget allmänt intresse i dag. Det
            är alltså inte frågan om någon uttunning. Lagrådet säger ingenting
            om att den befintliga lagstiftningen är uttunnad. Det finns alltså
            ingen anledning att skilja på olika viltslag.
          </note>
          <note>
            Ett tredje argument, som jag också tycker har vägt tungt, är
            att det har visat sig att dåligt arronderade fastigheter är betydligt
            vanligare i hela landet än jag hade kännedom om. Det finns exempel
            på fastigheter som är 50-60 meter smala och kilometerlånga både
            i södra, mellersta och norra Sverige. Det är inte bara i de delar
            av Dalarna där vi har andra majoritetsregler som det här förekommer.
            Dåligt arronderade fastigheter var för övrigt ett av skälen till
            den ursprungliga lagstiftningen 1938. Jag tycker att det är ytterligare
            ett skäl att inte skilja på olika viltslag.
          </note>
          <note>
            Det är alltså en hel del information som har kommit fram under
            beredningen av ärendet. För mig är det självklart att ta till
            mig, lyssna och dra konsekvenserna av det. För att vara väldigt
            tydlig har jag också försökt väga argumenten mot varandra och
            inte i första hand ta ställning för eller emot olika intressegruppers
            önskemål. Det är ett svagt argument att stödja eller gå emot ett
            förslag enbart för att det kommer från en intresseorganisation.
            Det måste vara argumentens tyngd som fäller avgörandet.
          </note>
          <note>
            Herr talman! Det finns ytterligare ett par frågor i detta betänkande
            som jag vill kommentera. Det är många frågor som inte tas upp
            i propositionen, och utskottet har gjort ett tillkännagivande
            om att regeringen ska lämna en samlad redovisning av vissa andra
            jaktfrågor och återkomma till riksdagen med en redovisning av
            vilka åtgärder man planerar. Jag vill säga något lite om ett par
            av dem, som berör jakten främst uppe i norra Sverige.
          </note>
          <note>
            Några av dessa frågor ligger på utredningen om en ny rennäringslagstiftning,
            men ämnet är betydligt vidare än så. Inte minst handlar det om
            lokalbefolkningens möjligheter och i vissa fall kanske också rättigheter
            när det gäller jakt och fiske. Det är en oklar situation i dag
            vad beträffar icke renskötande samers rätt. En större andel av
            fjäll- och inlandsbefolkningen än vad många känner till har samiskt
            påbrå, även om de inte är renskötare. Denna oklarhet hindrar utvecklingen
            av ett lokalt näringsliv i dessa delar av landet - bl.a. en ökad
            satsning på naturturism där jakt och fiske kan utgöra en del.
          </note>
          <note>
            En annan källa till irritation är den s.k. dubbelregistreringen
            av älgjakt. Dubbelregistrering betyder att olika jaktlag - dels
            renskötande samer, dels markägare - har jakträtt på samma mark
            och kan jaga samtidigt utan att veta om varandra. Både ur viltvårdssynpunkt
            och ur säkerhetssynpunkt är detta ett problem som måste lösas,
            så att både de samiska rättigheterna, lokalbefolkningens behov
            och viltvård och säkerhet kan garanteras.
          </note>
          <note>
            Ytterligare en fråga som behöver ses över är allmänningslagstiftningen
            och den betydelse den har för att bl.a. utveckla former av lokal
            förvaltning när det gäller jakt och fiske.
          </note>
          <note>
            Många av dessa frågor berör på olika sätt förutsättningarna för
            människor att bo i och utveckla sin bygd i Norrlands inland, och
            det är av avgörande betydelse för framtiden att alla berörda får
            en demokratisk möjlighet att delta i sådana diskussioner.
          </note>
          <note>
            Slutligen, herr talman, vill jag kommentera vår reservation.
            Utskottsmajoriteten har ju i ett tillkännagivande öppnat för jakt
            på säl. Vi anser inte att det är ett bra beslut. I dag har Naturvårdsverket
            möjlighet att utlysa skyddsjakt på säl. Vi tycker att det räcker.
          </note>
          <note>
            Det är uppenbart att säl upplevs som ett stort problem för yrkesfisket
            främst längs Norrlandskusten, men frågan är om utskottsmajoritetens
            förslag står i proportion till problemet. Minskad fisktillgång
            har förstås många olika orsaker, och sälen är bara en. Jakt på
            säl är svårt. Möjligen är det t.o.m. den svåraste jaktformen vi
            har i Sverige. Träffytan är liten. Ofta jagas säl från en båt
            som inte ligger stilla. En påskjuten säl dyker, och man får sällan
            chans till ett andra skott. Frågan är om jaktlagens krav på en
            human jakt kan uppfyllas.
          </note>
          <note>
            Trots det finns det tillfällen då detta måste prövas, men vi
            anser definitivt att den möjlighet som Naturvårdsverket har i
            dag är fullt tillräcklig. Därav kommer vår reservation, som jag
            således vill yrka bifall till.
          </note>
          <note>
            Allra sist, herr talman, skulle jag vilja ta tillfället i akt
            att tacka vår ordförande Dan Ericsson för ett väl skött värv under
            de två år som han har varit vår ordförande. Jag förstår att du
            ser fram emot att börja på ett nytt arbetsområde och önskar dig
            lycka till i det arbetet.
          </note>
          <note type="speaker">
            Anf. 164 DAN ERICSSON (kd) replik:
          </note>
          <note>
            Herr talman! Tack för den lyckönskan! Men nu måste jag replikera
            på Maggi Mikaelssons anförande.
          </note>
          <note>
            Man måste fråga sig varför Vänsterpartiet först träffar en uppgörelse
            med Socialdemokraterna i regeringen och Miljöpartiet för att sedan,
            när ärendet ska behandlas av riksdagen, träffa en ny uppgörelse
            med
          </note>
          <note>
            Socialdemokraterna här i riksdagen och Centerpartiet.
          </note>
          <note>
            Det är rätt snabba kast, minst sagt.
          </note>
          <note>
            Maggi Mikaelsson försökte säga att det inte finns några juridiska
            skäl anförda i Lagrådets synpunkter på utskottsmajoritetens lagförslag,
            men det är faktiskt det som det gör. Jag kan citera direkt ur
            Lagrådets svar: "Respekten för grundlagen och hänsynen till konsekvenser
            för framtiden kräver emellertid att i riksdagens lagstiftningsarbete
            begreppet angelägna allmänna intressen inte ges en uttunnad innebörd".
            Så säger man att Lagrådet inte kan "undgå att konstatera att den
            argumentation som regeringen framför i propositionen - - - framstår
            som övertygande". Man säger alltså att det är regeringens argumentation
            i denna del som är övertygande. Senare säger man så här: "Det
            kan inte uteslutas att domstolen" - alltså
          </note>
          <note>
            Europadomstolen - "skulle kunna finna att den föreslagna regleringen
            av småviltsjakten utgjorde ett oproportionerligt intrång i markägarens
            rätt till jakt".
          </note>
          <note>
            Det är väl rätt tydligt vad Lagrådet egentligen tycker om utskottsmajoritetens
            förslag. Man tycker inte att det är bra. Man tycker att regeringens
            förslag är tillfyllest, och man ser risken för att det kommer
            att falla i en domstol.
          </note>
          <note>
            Min fråga är varför Vänsterpartiet har ändrat sig och har en
            uppfattning i regeringssamarbetet och en i riksdagssamarbetet.
            Det är inte riktigt som Maggi
          </note>
          <note>
            Mikaelsson säger, dvs. att det inte finns några juridiska skäl
            för att avvisa utskottsmajoritetens förslag. Det finns det enligt
            Lagrådet.
          </note>
          <note type="speaker">
            Anf. 165 MAGGI MIKAELSSON (v) replik:
          </note>
          <note>
            Herr talman! Jag tyckte att jag ägnade en ganska stor del av
            mitt anförande till att förklara varför vi hade ändrat oss, Dan
            Ericsson. Det har inte varit helt enkelt att göra det. Det är
            en svår avvägning. Jag har påtalat det flera gånger. Det man kan
            göra är att försöka ta till sig så många argument som möjligt
            och lyssna till så många uppfattningar som möjligt och försöka
            bilda sig en egen uppfattning.
          </note>
          <note>
            Vilka partier som sedan väljer att stödja den uppfattningen är
            det inte i Vänsterpartiets sak att avgöra.
          </note>
          <note>
            I detta fall är det Centerpartiet, Socialdemokraterna och Vänsterpartiet
            som har gemensam uppfattning.
          </note>
          <note>
            Det är bra att det har blivit en majoritet för den modell som
            vi har fastnat för.
          </note>
          <note>
            När det gäller den lagstiftning vi har i dag kan jag säga att
            småviltsjakten innefattas i jaktvårdsområdeslagstiftningen. Den
            utredning som utredde det stärkta egendomsskyddet konstaterade
            att då gällande lagstiftning inte innebar någon inskränkning i
            det allmännas rätt. Det innebär att vi inte har gjort någon förändring.
            Samma sak gäller när denna lag träder i kraft som i dag. Då kan
            man inte heller säga att det har skett en uttunning.
          </note>
          <note>
            Nu har jag inte med mig Lagrådets yttrande, men man säger på
            ett annat ställe i yttrandet att man inte vill lägga sig i politiska
            överväganden. Man pratar också om att Europarådskonventionen på
            många håll tycks innebära ett svagare skydd för det allmännas
            intresse än svensk lagstiftning. Jag kan gärna peka ut det vid
            ett senare tillfälle, när jag har papperen framför mig.
          </note>
          <note>
            Jag vill i alla fall hävda att man kan läsa Lagrådets yttrande
            utifrån vad man vill läsa in i det. Jag hävdar att Lagrådet tydligt
            säger att gällande lagstiftning inte är oförenlig med det stärkta
            egendomsskyddet. Det beslut vi ska fatta är mer av politisk natur.
          </note>
          <note type="speaker">
            Anf. 166 DAN ERICSSON (kd) replik:
          </note>
          <note>
            Herr talman! Där ser man att man uppenbarligen kan läsa dokument
            på olika sätt. Jag delar alltså inte
          </note>
          <note>
            Maggi Mikaelssons uppfattning. Jag tycker att Lagrådet är rätt
            tydligt. Lagrådet tycker att regeringens förslag i denna del är
            bra. Det finns risk för att vi fälls i Europadomstolen om utskottsmajoritetens
            lagförslag antas. Vi kommer nog inte längre i den delen.
          </note>
          <note>
            Vi kan också konstatera att det är lite svajigt vad gäller regeringssamarbete
            och riksdagssamarbete, men det får stå för Vänsterpartiet.
          </note>
          <note>
            Jag hade också en annan fråga. Jag tog upp framtiden för älgjakten.
            Ibland kommer det propåer om att man på nytt ska röra i det system
            vi har. Jag skulle bara vilja fråga Maggi Mikaelsson om det är
            så att
          </note>
          <note>
            Vänsterpartiet tycker att det system vi nu har, som faktiskt
            är en garant för dem med mindre marker att kunna fälla vuxen älg
            åtminstone en gång om året, är bra och att vi kan behålla det
            för lång tid framöver.
          </note>
          <note type="speaker">
            Anf. 167 MAGGI MIKAELSSON (v) replik:
          </note>
          <note>
            Herr talman! Man kan se på det befintliga älgjaktssystemet på
            olika sätt. Om man försöker ha den principiella uppfattning som
            jag redovisade tidigare är det i första hand markernas förmåga
            att bära fram en älgstam som är det viktiga. Det är inte självklart
            att den som är markägare ska ha rätt att skjuta en vuxen älg.
          </note>
          <note>
            Detta är en fråga som vi inte har diskuterat i
          </note>
          <note>
            Vänsterpartiet. Det är min personliga uppfattning.
          </note>
          <note>
            Man kan hitta olika sätt att lösa det. Man kan diskutera jakttider
            och annat, och det är bl.a. därför vi är överens om att vi ska
            göra ett tillkännagivande till regeringen om att återkomma med
            dessa frågor.
          </note>
          <note>
            För mig är utgångspunkten att man ska få jaga så mycket älg som
            marken kan bära. Jag hade en gång i tiden fyra hektar åker. Jag
            kan lova att de inte födde någon älg. Men den marken ingick i
            ett jaktvårdsområde, vilket gjorde att jag hade möjlighet att
            jaga. Det tycker jag var bra. Jag hade inte tyckt att det hade
            varit rimligt att jag skulle ha haft möjlighet att sitta själv
            på min lilla åkerlapp och skjuta en vuxen älg varje år.
          </note>
          <note type="speaker">
            Anf. 168 CARL G NILSSON (m) replik:
          </note>
          <note>
            Herr talman! Maggi Mikaelsson började sitt anförande med att
            säga att jakten inte ska kopplas till det privata ägandet. Jag
            sade ju i mitt inledningsanförande, för att upprepa det, att Vänstern
            aldrig har värnat enskilt ägande. Det har Maggi Mikaelsson nu
            själv bekräftat.
          </note>
          <note>
            Följdfrågan blir: Vad innebär påståendet att jakträtten inte
            ska kopplas till det privata ägandet? Är det någonting som ska
            ingå i allemansrätten?
          </note>
          <note>
            Fortsättningsvis säger hon att jakten ska kunna ske till en rimlig
            kostnad. Vad är då en rimlig kostnad? Ett av motiven till den
            utredning som startade för sex år sedan var att det fanns motioner
            i Sveriges riksdag om att man borde prispröva jaktarrenden, för
            det ansågs att de var för dyra. Samma utredning kom fram till
            att det inte fanns någon sådan anledning, utan att det faktiskt
            var på det sättet att priserna för jaktarrenden bedömdes som skäliga.
          </note>
          <note>
            Det rimliga med priser är ju vad en köpare och en säljare kommer
            överens om, eller vill Maggi Mikaelsson på nytt ta upp frågan
            om att vi politiskt på något sätt ska pröva priset på jakt och
            jakttillfällen?
          </note>
          <note type="speaker">
            Anf. 169 MAGGI MIKAELSSON (v) replik:
          </note>
          <note>
            Herr talman! I dag regleras jakträtten i jaktlagen och den följer
            markägandet. Jag har inte för avsikt att föreslå någon ändring
            av det.
          </note>
          <note>
            Däremot är det viktigt att även den som inte äger mark eller
            den som äger små marker ska ha möjlighet att utöva jakt, om man
            har intresse och kunskap för det, självfallet. Det är utgångspunkten.
            Därför tycker jag att det är bra med en viltvårdsområdeslagstiftning,
            som vi föreslår nu. Den ger de här möjligheterna på ett helt annat
            sätt än om man utgår från varje enskild markägare. I det fallet
            blir det de stora markägarna som får ett oproportionerligt stort
            inflytande.
          </note>
          <note>
            Jag har inte för tillfället någon avsikt att ändra i andra lagar
            än den som vi diskuterar i dag. Men är man inte markägare, men
            är intresserad av jakt och vill jaga, ska man också ha möjlighet
            att göra det. En möjlighet är om man kan ingå i ett jaktvårdsområde
            eller ha möjlighet att genom ett jaktvårdsområdes försorg få utöva
            sin jakt.
          </note>
          <note type="speaker">
            Anf. 170 CARL G NILSSON (m) replik:
          </note>
          <note>
            Herr talman! Det var bra att Maggi Mikaelsson tog tillbaka det
            hon sade och att jakträtten ska ligga kvar på det enskilda ägandet.
          </note>
          <note>
            Jag hade en helt annan fråga också, nämligen om nödvärnsrätten
            på varg. Har inte Maggi Mikaelsson noterat att det för över ett
            år sedan lades fram ett delbetänkande från den rovdjursutredning
            som just tog fram ett förslag om och pekade på nödvändigheten
            av att fatta ett delbeslut om möjligheten till skyddsjakt på varg?
          </note>
          <note type="speaker">
            Anf. 171 MAGGI MIKAELSSON (v) replik:
          </note>
          <note>
            Herr talman! Det finns inget förslag från regeringen och då har
            inte jag någon anledning att föregripa ett sådant förslag eller
            en sådan diskussion.
          </note>
          <note>
            Frågan om nödvärnsrätt tycker jag också är en svår fråga, eftersom
            den rätten är väldigt svår att kontrollera. Vi vet att det finns
            ett mycket utbrett varghat i vissa delar av Sverige. Jag är inte
            beredd att nu säga att nödvärnsrätten ska utvidgas till något
            mer än den är i dag. Jag skulle snarare, som en personlig uppfattning,
            vilja att den var strängare, men möjligen organiserad på ett annat
            sätt. Möjligen skulle man på ett enklare sätt få tillstånd att
            bedriva skyddsjakt eller skjuta ett djur som gör stor skada på
            tamdjur eller annat.
          </note>
          <note>
            Men det finns som sagt var inget förslag från regeringen, och
            det finns som jag ser det ingen anledning att diskutera den frågan
            här och nu.
          </note>
          <note>
            (forts. 20 §)
          </note>
          <note>
            Ajournering
          </note>
          <note>
            Kammaren beslutade kl. 16.53 på förslag av förste vice talmannen
            att ajournera förhandlingarna till kl. 17.00 då dagens votering
            skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            19 § Beslut om utskottsbetänkanden som slutdebatterats vid dagens
            sammanträde
          </note>
          <note>
            KU12 Fortsatt giltighet av lagen om tillfälliga bestämmelser
            i fråga om tillstånd att sända lokalradio
          </note>
          <note>
            1. utskottet
          </note>
          <note>
            2. res. (m, fp)
          </note>
          <note>
            Votering:
          </note>
          <note>
            210 för utskottet
          </note>
          <note>
            83 för res. 1
          </note>
          <note>
            1 avstod
          </note>
          <note>
            55 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 35 v, 36 kd, 14 c, 14 mp
          </note>
          <note>
            För res. 1: 70 m, 13 fp
          </note>
          <note>
            Avstod: 1 m
          </note>
          <note>
            Frånvarande: 20 s, 11 m, 8 v, 6 kd, 4 c, 4 fp, 2 mp
          </note>
          <note>
            Hans Hjortzberg-Nordlund (m) anmälde att han avsett att rösta
            nej men markerats ha avstått från att rösta.
          </note>
          <note>
            KU22 Ändringar i arvodeslagen
          </note>
          <note>
            Kammaren biföll utskottets hemställan.
          </note>
          <note>
            SkU21 Mervärdesskatt vid överlåtelse och nyttjande av fastigheter,
            m.m.
          </note>
          <note>
            Mom. 1 (mervärdesskatt vid överlåtelse och nyttjande av fastigheter)
          </note>
          <note>
            1. utskottet
          </note>
          <note>
            2. res. (v)
          </note>
          <note>
            Votering:
          </note>
          <note>
            263 för utskottet
          </note>
          <note>
            35 för res.
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 71 m, 38 kd, 14 c, 13 fp, 14
          </note>
          <note>
            mp
          </note>
          <note>
            För res.: 35 v
          </note>
          <note>
            Frånvarande: 18 s, 11 m, 8 v, 4 kd, 4 c, 4 fp, 2 mp
          </note>
          <note>
            Mom. 2
          </note>
          <note>
            Kammaren biföll utskottets hemställan.
          </note>
          <note>
            SkU22 Vissa punktskattefrågor
          </note>
          <note>
            Mom. 4 (omläggningen av jordbrukets energibeskattning)
          </note>
          <note>
            1. utskottet
          </note>
          <note>
            2. res. 5 (m)
          </note>
          <note>
            3. res. 6 (kd)
          </note>
          <note>
            4. res. 7 (c)
          </note>
          <note>
            Förberedande votering 1:
          </note>
          <note>
            38 för res. 6
          </note>
          <note>
            14 för res. 7
          </note>
          <note>
            247 avstod
          </note>
          <note>
            50 frånvarande
          </note>
          <note>
            Kammaren biträdde res. 6.
          </note>
          <note>
            Förberedande votering 2:
          </note>
          <note>
            74 för res. 5
          </note>
          <note>
            38 för res. 6
          </note>
          <note>
            186 avstod
          </note>
          <note>
            51 frånvarande
          </note>
          <note>
            Kammaren biträdde res. 5.
          </note>
          <note>
            Kenth Högström (s) anmälde att han avsett att avstå från att
            rösta men markerats ha röstat ja.
          </note>
          <note>
            Huvudvotering:
          </note>
          <note>
            176 för utskottet
          </note>
          <note>
            71 för res. 5
          </note>
          <note>
            52 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 35 v, 13 fp, 14 mp
          </note>
          <note>
            För res. 5: 71 m
          </note>
          <note>
            Avstod: 38 kd, 14 c
          </note>
          <note>
            Frånvarande: 17 s, 11 m, 8 v, 4 kd, 4 c, 4 fp, 2 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SkU23 Privat införsel av alkoholdrycker, m.m.
          </note>
          <note>
            Mom. 1 (ändringar i lagen (1994:1565) om beskattning av viss
            privatinförsel m.m.)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (kd, c, fp, mp)
          </note>
          <note>
            Förberedande votering:
          </note>
          <note>
            71 för res. 1
          </note>
          <note>
            79 för res. 2
          </note>
          <note>
            149 avstod
          </note>
          <note>
            50 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            125 för utskottet
          </note>
          <note>
            80 för res. 2
          </note>
          <note>
            94 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 12 v
          </note>
          <note>
            För res. 2: 1 m, 38 kd, 14 c, 13 fp, 14 mp
          </note>
          <note>
            Avstod: 1 s, 70 m, 23 v
          </note>
          <note>
            Frånvarande: 17 s, 11 m, 8 v, 4 kd, 4 c, 4 fp, 2 mp
          </note>
          <note>
            Karin Falkmer (m) anmälde att hon avsett att avstå från att rösta
            men markerats ha röstat nej.
          </note>
          <note>
            Mom. 2 (inriktningen av kommande åtgärder)
          </note>
          <note>
            1. utskottet
          </note>
          <note>
            2. res. 4 (kd, c, fp)
          </note>
          <note>
            Votering:
          </note>
          <note>
            143 för utskottet
          </note>
          <note>
            66 för res. 4
          </note>
          <note>
            90 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 17 v, 13 mp
          </note>
          <note>
            För res. 4: 38 kd, 14 c, 13 fp, 1 mp
          </note>
          <note>
            Avstod: 1 s, 71 m, 18 v
          </note>
          <note>
            Frånvarande: 17 s, 11 m, 8 v, 4 kd, 4 c, 4 fp, 2 mp
          </note>
          <note>
            SkU24 Juridiska personers företrädares betalningsskyldighet
          </note>
          <note>
            Kammaren biföll utskottets hemställan.
          </note>
          <note>
            LU24 Medlemsfrämjande föreningar
          </note>
          <note>
            1. utskottet
          </note>
          <note>
            2. res. (m)
          </note>
          <note>
            Votering:
          </note>
          <note>
            226 för utskottet
          </note>
          <note>
            71 för res.
          </note>
          <note>
            1 avstod
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 35 v, 37 kd, 14 c, 13 fp, 14 mp
          </note>
          <note>
            För res.: 71 m
          </note>
          <note>
            Avstod: 1 s
          </note>
          <note>
            Frånvarande: 17 s, 11 m, 8 v, 5 kd, 4 c, 4 fp, 2 mp
          </note>
          <note>
            FöU7 Organisations- och ledningsfrågor i Försvarsmakten
          </note>
          <note>
            Mom. 1 (nedläggning av skolor och centrum, m.m.)
          </note>
          <note>
            1. utskottet
          </note>
          <note>
            2. res. (m)
          </note>
          <note>
            Votering:
          </note>
          <note>
            228 för utskottet
          </note>
          <note>
            71 för res.
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 35 v, 38 kd, 14 c, 13 fp, 14 mp
          </note>
          <note>
            För res.: 71 m
          </note>
          <note>
            Frånvarande: 17 s, 11 m, 8 v, 4 kd, 4 c, 4 fp, 2 mp
          </note>
          <note>
            Mom. 2-4
          </note>
          <note>
            Kammaren biföll utskottets hemställan.
          </note>
          <note>
            FöU8 Logistik- och underhållstjänsten inom Försvarsmakten
          </note>
          <note>
            Kammaren biföll utskottets hemställan.
          </note>
          <note>
            BoU10 Avveckling av ungdomsbosparreglerna
          </note>
          <note>
            Kammaren biföll utskottets hemställan.
          </note>
          <note>
            20 § (forts. från 18 §) Jaktens villkor (forts.
          </note>
          <note>
            MJU17)
          </note>
          <note type="speaker">
            Anf. 172 ESKIL ERLANDSSON (c):
          </note>
          <note>
            Fru talman! Centerpartiet anser att det är av största vikt att
            Sverige har en effektiv och väl fungerande jaktpolitik. Jakten
            är viktig bl.a. som viltstamsregulator och som fritidssysselsättning
            för många människor, speciellt i glesbygden. En artrik och livskraftig
            fauna är dessutom en omistlig tillgång för hela svenska folket.
            Viltförvaltning i stora sammanhängande områden är något som också
            genomsyrar bl.a.
          </note>
          <note>
            Bernkonventionen och EU:s fågel- och habitatdirektiv. Att, som
            nu görs, ändra benämningen "jaktvård"
          </note>
          <note>
            till "viltvård" möter därför ett starkt stöd från mig, och jag
            tror också att det har en god förankring hos den breda svenska
            allmänheten.
          </note>
          <note>
            Ur andra synvinklar framstår dock det betänkande som vi i dag
            ska behandla, Jaktens villkor, som ett kliv tillbaka. Tyvärr uppfyller
            regeringens proposition inte det krav som jag tycker att jag med
            berättigande kan ställa på att vi ska ha en effektiv och väl fungerande
            jaktpolitik och viltförvaltning i vårt land. Det är olyckligt.
          </note>
          <note>
            Låt mig ge några exempel på detta. De avser viltforskning och
            viltövervakning.
          </note>
          <note>
            Centerpartiet anser alltså att jakten har stor betydelse för
            vårt land. Mer än 500 000 människor är direkt eller indirekt berörda
            av jakten. Jakten är en naturlig och viktig del i viltvården och
            förvaltningen av våra viltstammar.
          </note>
          <note>
            Mot bakgrund av detta är det viktigt att viltforskningen och
            övervakningen av de jaktbara arterna tillförs erforderliga resurser.
            Det är angeläget att regelverken utformas så att viltövervakningen
            kan fortsätta med stöd av medel ur Jaktvårdsfonden.
          </note>
          <note>
            Dagens ordning för viltforskning och viltövervakning infördes
            redan 1939, och Centerpartiet ser ingen anledning att ändra på
            den. Den värdefulla kompetens som under årens lopp byggts upp
            riskerar nu att gå förlorad med regeringens förslag, som förmodligen
            kommer att realiseras i dag.
          </note>
          <note>
            Jag tycker att detta kan liknas vid en kapitalförstöring. Centerpartiet
            vill, i motsats till regeringen, att den kompetens som har byggts
            upp ska tas till vara även i framtiden. Ordningen för viltforskning
            och viltövervakning bör således inte förändras.
          </note>
          <note>
            Till Jaktvårdsfonden inflyter med nuvarande nivå på inkomsterna
            från det statliga jaktkortet ca 60 miljoner kronor per år. Dessa
            av jägarna inbetalade medel bör användas i jägarnas intresse.
            Regeringens förslag att dessutom ta medel ur Jaktvårdsfonden för
            att finansiera statens arbete med direktiv och uppföljning är
            oacceptabelt. Kostnader som avser åtgärder av mer allmänt intresse
            bör enligt min och Centerpartiets mening betalas av allmänna medel.
            Hit hör t.ex. rovdjursforskning och kostnader för uppspårning
            och omhändertagande av trafikskadat vilt.
          </note>
          <note>
            Jag yrkar med anledning av det anförda bifall till reservation
            nr 13 av mig själv m.fl. Självklart står jag bakom även övriga
            reservationer där mitt namn finns med, men jag väljer för tids
            vinnande, fru talman, att yrka bifall endast till den reservationen.
          </note>
          <note>
            Sedan till den omdiskuterade frågan om samordning av jakt. Regeringen
            har ju i sin proposition föreslagit att viltarterna ska särskiljas.
            Regeringen anser att det inte finns samma behov av samordning
            beträffande småviltet som beträffande de större viltslagen.
          </note>
          <note>
            Ett viltvårdsområde ska enligt propositionen kunna inrättas endast
            om samordningen inom området avser något av viltslagen älg, kronhjort,
            dovhjort, rådjur, vildsvin, björn, lo, järv eller varg. Viltvårdsområdet
            ska ju bl.a. främja vården av det vilda, av allt vilt.
          </note>
          <note>
            Vad är då viltvård? Jo, i propositionen föreslås en utmönstring
            av begreppet jaktvård, att ersättas med den något vidare definitionen
            viltvård. Begreppet viltvård ges en definition i 4 § jaktlagen.
            Bestämmelsen i jaktlagen, som för övrigt anpassats till EU:s direktiv,
            syftar till att samtliga i vårt land förekommande viltarter ska
            bevaras och ges skydd och stöd. I
          </note>
          <note>
            viltvården ingår t.o.m. att bevara viltarter som bara tillfälligt
            förekommer i vårt land.
          </note>
          <note>
            Därför framstår det för mig som förvirrande och närmast felaktigt
            att kalla den nya, kan vi säga, jaktvårdsområdeslagstiftningen
            för lag om viltvårdsområden; detta mot bakgrund av att lagen rent
            offentligrättsligt tillåts avse endast ett fåtal viltarter och
            av att möjligheten att bedriva viltvård - inrätta olika viltvårdsanläggningar
            osv. - på annat sätt än genom jakt är kraftigt beskuren.
          </note>
          <note>
            Därtill ska läggas att det finns mycket stora regionala skillnader
            i Sverige. Därför blir konsekvenserna av det av regeringen framlagda
            förslaget svåra att överblicka. I de delar av landet som är starkt
            ägosplittrade - och de delarna är stora - kan de praktiska möjligheterna
            att bedriva småviltjakt avsevärt försvåras med regeringens förslag;
            detta bl.a. för att det enligt 35 § jaktlagen inte är tillåtet
            att med vapen avsedda för jakt färdas över annans jaktområde.
            Det måste ifrågasättas, vilket vi har gjort, om det är rimligt
            att fatta beslut enligt propositionen om en ny lag om viltvårdsområden
            som får så stora konsekvenser för den samordnade jakten och viltvården
            i landet samt för ett mycket stort antal människor; därav de motionskrav
            som framförts från vår sida och som en utskottsmajoritet nu tillstyrker.
          </note>
          <note>
            Fru talman! Sedan vill jag säga något om den stärkta ägande-
            och förfoganderätten. Den 1 januari
          </note>
          <note>
            1995 ändrades reglerna om egendomsskyddet i 2 kap.
          </note>
          <note>
            18 § regeringsformen. Ändringen innebar bl.a. vissa inskränkningar
            i rätten att använda mark. Rådighetsinskränkningar får nu ske
            endast om det är nödvändigt för att tillgodose allmänna angelägna
            intressen.
          </note>
          <note>
            Vidare måste proportionalitet föreligga mellan vad det allmänna
            vinner och vad den enskilde förlorar på grund av beslut om inskränkning
            av en fastighetsanvändning.
          </note>
          <note>
            Majoritetskravet för bildande och vidmakthållande av det nya
            instrumentet för jakt - viltvårdsområden som ersätter dagens jaktvårdsområden
            - höjs kraftigt från nuvarande nivå i det förslag som nu föreligger.
            Majoriteten ska utgöra hela fyra femtedelar av samtliga fastighetsägare
            som ska äga minst fyra femtedelar av viltvårdsområdets areal -
            alltså en väsentlig förstärkning av det s.k. egendomsskyddet.
          </note>
          <note>
            Jag delar således bedömningen att för att en enskild fastighetsägare
            ska behöva tåla att en sammanslutning av enskilda bestämmer om
            jakten på hans mark måste samordningen av jakten vara motiverad
            av ett allmänt angeläget intresse.
          </note>
          <note>
            Nu är det så att det föreligger ett stort antal rättsliga avgöranden
            om den lag om viltvårdsområden som vi i dag arbetar efter är förenlig
            med grundlagen och
          </note>
          <note>
            Europakonventionen om mänskliga rättigheter. Fler rättsliga avgöranden
            är kanske att vänta på området.
          </note>
          <note>
            Vi får väl se vad de i så fall leder till.
          </note>
          <note>
            Hittills har det varit så att överprövande domstols avgöranden
            inte i något fall utfallit till jaktvårdsområdesinstitutets nackdel
            trots de mindre majoritetskrav som vi i dag arbetar efter och
            som finns i nuvarande lagstiftning om jaktvårdsområden.
          </note>
          <note>
            Frågor som varit uppe till prövning gäller bl.a. huruvida det
            råder s.k. proportionalitet vad avser enskildas skyldighet att
            tåla andra jägare på sin fastighet samt rätten att träda ur jaktvårdsområdet.
            Domstolarna är således på god väg att juridiskt reda ut var gränserna
            går i ett grundlags- och Europakonventionsperspektiv.
          </note>
          <note>
            När en utskottsmajoritet nu väsentligt höjer nivån till 80 %
            av antalet fastighetsägare och till 80 % av ansluten areal tycker
            jag att det är en stor framgång och ett väsentligt stärkande av
            äganderättsskyddet trots att detta inte hade varit nödvändigt
            - relaterat till givna utslag i domstol så här långt.
          </note>
          <note>
            Samtidigt som Sverige med fog kan hävda att vi nu lever upp till
            internationella åtaganden ger vi möjlighet till fler jakttillfällen,
            gynnar föryngringen av jägarkåren och främjar bosättningen och
            sysselsättningen på landsbygden. I det avseendet yrkar jag bifall
            till föreliggande förslag.
          </note>
          <note type="speaker">
            Anf. 173 DAN ERICSSON (kd) replik:
          </note>
          <note>
            Fru talman! Jag har väl ungefär samma frågor nu som de jag nyss
            ställde till Maggi Mikaelsson vad gäller småviltjakten och uppgörelsen
            mellan Socialdemokraterna, Vänstern och Centern.
          </note>
          <note>
            Eskil Erlandsson säger här att propositionen är en stor framgång
            i och med att man ändå stärker äganderätten och tar steg i rätt
            riktning. Men varför vill Eskil
          </note>
          <note>
            Erlandsson då ta steg tillbaka om det nu är en stor framgång?
            Varför alltså ta steg tillbaka genom att faktiskt sätta ut äganderätten
            på ett sluttande plan med risk för fällande domar i Europadomstolen
            och med risk för en uttunning av äganderätten? Det frågade jag
            om i mitt huvudanförande men jag tycker inte att jag direkt fick
            något svar i Eskil Erlandssons anförande. Jag önskar därför ett
            tydligt svar när det gäller detta med att ta steg tillbaka och
            att samtidigt tycka att propositionen är en stor framgång?
          </note>
          <note type="speaker">
            Anf. 174 ESKIL ERLANDSSON (c) replik:
          </note>
          <note>
            Fru talman! Det tål att påpekas, Dan Ericsson, att det inte är
            fråga om en uppgörelse mellan olika partier i riksdagen, utan
            det är fråga om bifall till ett motionskrav som vi har framfört
            i en av de motioner som behandlas i det här betänkandet.
          </note>
          <note>
            Så till sakfrågan. Jag tycker att jag i mitt anförande förklarade
            varför vi hade de motionskrav som vi hade. I dag kan småviltjakten
            ingå i de jaktvårdsområden som man arbetar utefter - ungefär 7
            miljoner hektar av Sveriges landareal. Jag tycker att den möjligheten
            ska finnas även framgent, av skäl som jag angett i mitt anförande.
            På så sätt kan vi leva upp till de internationella åtaganden som
            Sverige bundit sig till - Bernkonventionen och EU:s fågel- och
            habitatdirektiv. Vi ger fler möjligheter för yngre jägare att
            komma in i jaktlagen och totalt utökar vi antalet jakttillfällen.
          </note>
          <note>
            Arronderingen är från jaktlig synpunkt, som tidigare nämnts av
            bl.a. Maggi Mikaelsson, besvärande dålig i stora delar av landet.
            Vi främjar enligt min mening bosättning på den svenska landsbygden
            därför att jakten är en så viktig sysselsättning för många människor
            på svensk landsbygd. Därtill kan sägas, vilket jag alltså upprepar,
            att än så länge har institutet jaktvårdsområde, med de lägre majoritetskrav
            som finns i dag, inte fällts i internationell domstol. Nu höjer
            vi kraven, fru talman, för bildande och vidmakthållande av de
            föreslagna viltvårdsområdena.
          </note>
          <note type="speaker">
            Anf. 175 DAN ERICSSON (kd) replik:
          </note>
          <note>
            Fru talman! Eskil Erlandsson säger här att han nu höjer kraven
            men det är vad han inte gör nu när han går tillbaka till gällande
            synsätt vad gäller småviltjakten. Han frångår ju regeringens förslag
            som enligt honom själv är steg i rätt riktning. Är det så att
            äganderätten väger så lätt för Centerpartiet?
          </note>
          <note>
            Eskil Erlandsson talar om att främja boendet på landsbygden men
            det är ju precis tvärtom. Om man upplever äganderätten hotad,
            är detta då inte ett sätt att faktiskt skrämma bort folk från
            landsbygden?
          </note>
          <note>
            Uppenbarligen ser vi olika på det här. Jag tycker inte att Eskil
            Erlandssons förklaringar är tillfyllest.
          </note>
          <note>
            Här hotar fällande domar i Europadomstolen, och äganderätten
            sätts ut på ett sluttande plan.
          </note>
          <note>
            Fru talman! Jag vill ställa den andra frågan som jag ställde
            till Maggi Mikaelsson också till Eskil
          </note>
          <note>
            Erlandsson. Han har också ett annat motionskrav i sin motion,
            som han inte har följt upp med bifallsyrkande i utskottsbetänkandet.
            Det gäller förslaget till ny älgförvaltning.
          </note>
          <note>
            Jag skulle vilja ha ett besked nu också av Eskil
          </note>
          <note>
            Erlandsson: Kommer Centerpartiet framdeles inte att ta upp älgjaktsfrågan,
            utan tycker man att det system vi har nu, där man på småmarkerna
            har rätt att fälla vuxen älg, är tillfyllest? Kan man låta det
            verka nu för lång tid framöver?
          </note>
          <note>
            Ett sådant besked tror jag skulle vara lugnande för dem med mindre
            marker som vill ha den här rätten kvar, också som en del av äganderätten.
          </note>
          <note type="speaker">
            Anf. 176 ESKIL ERLANDSSON (c) replik:
          </note>
          <note>
            Fru talman! Visst höjer vi kraven, Dan Ericsson!
          </note>
          <note>
            Vi höjer ju kraven från 50 % av ansluten areal till
          </note>
          <note>
            80 %! Vi höjer ju kraven med 30 %, Dan Ericsson!
          </note>
          <note>
            Vi ökar antalet fastighetsägare, och kravet på den sidan, från
            65 % till 80 %! Det kallar jag att höja kraven - och det väsentligt.
          </note>
          <note>
            De förslag som ligger på riksdagens bord i dag kan för ett mindre
            antal fastighetsägare eller en mindre areal göra att ett viltvårdsområde
            inte kan vidmakthållas för framtiden. Däremot vinner vi det som
            jag har räknat upp vid ett flertal tillfällen nu.
          </note>
          <note>
            När det gäller älgjakten är det min bedömning att det nu håller
            på att bildas - på frivillighetens grund, ska sägas, vilket jag
            tycker är bra - en stor mängd s.k.
          </note>
          <note>
            älgskötselområden.
          </note>
          <note>
            Fortsätter den trend som vi ser i dag så ser jag ingen anledning
            att ändra lagstiftningen i den riktning som kanske Dan Ericsson
            befarar. Det är också ett av skälen till att jag inte följde upp
            det motionskrav som jag i och för sig ställde i min motion. Vi
            ser alltså en i mitt tycke positiv utveckling i frivillig samordning
            av älgjakten och älgskötseln i vårt land.
          </note>
          <note>
            Låt mig också slutligen, fru talman, även jag tacka
          </note>
          <note>
            Dan Ericsson för ett gott utfört värv i vårt utskott. Det var
            trevligt att samarbeta med dig. Jag hoppas att du ska få arbetsro,
            glädje och tillfredsställelse i livet framgent på ditt nya jobb,
            med familjen osv. Tack ska du ha för att vi har fått vara tillsammans!
          </note>
          <note type="speaker">
            Anf. 177 CARL G NILSSON (m) replik:
          </note>
          <note>
            Fru talman! För det första ska det inte råda något tvivel om
            att vi är överens om att samverkan på jaktens område är bra. Det
            finns väldigt många exempel på bildande av s.k. älgskötselområden.
            Detta sker på helt frivillig väg, och verksamheten fungerar alldeles
            utmärkt. Den som inte trivs i ett sådant område lämnar det.
          </note>
          <note>
            Det är inte min sak att försvara begreppet viltvårdsområde. Det
            som är värt att påminna om är att viltvårdsområdet naturligtvis
            får, om man så önskar, omfatta allt vilt, dvs. också småvilt.
          </note>
          <note>
            Det som vi inte är överens om, och där jag inte riktigt tror
            att vi förstår varandra, gäller vilken grad av tvång som är tillåten
            att tillämpa för att också tvinga in småviltsjakten i denna samordning.
            20 % av de tänkbara medlemmarna i det tänkta viltvårdsområdet
            kan ju köras över, Eskil Erlandsson, och tvingas in i detta utan
            att de vill, också när det gäller småviltsjakt. Det finns ganska
            många ord och undersökningar som visar att bestånden av småvilt;
            hare, räv, skogsfågel osv. inte påverkas av samordning av jakt.
          </note>
          <note>
            Det finns många utsagor om det.
          </note>
          <note>
            Från moderat håll är detta oeftergivligt - man får inte tillämpa
            tvång på det området.
          </note>
          <note>
            De stora klövvilten regleras i annan ordning. Där har vi ett
            licenssystem, älgskötselområden och allt vad det nu heter. Det
            finns alltså inget motiv att ha en tvångslagstiftning där. Det
            är motivet till att vi yrkar på 100 % tillströmning.
          </note>
          <note type="speaker">
            Anf. 178 ESKIL ERLANDSSON (c) replik:
          </note>
          <note>
            Fru talman! Jag tycker att jag har svarat på Carl G
          </note>
          <note>
            Nilssons funderingar i mitt replikskifte med Dan
          </note>
          <note>
            Ericsson. Jag och Centerpartiet anser alltså att det är viktigt
            att vi försöker samordna jakten i vårt land, så att vi får fortsätta
            att utöva den på ett sätt som många svenskar har gjort under lång
            tid. Vi ska ha artrika stammar i vår fauna.
          </note>
          <note>
            Ett bra sätt att göra detta på är att samordna jakten. På många
            håll är det då nödvändigt att sluta sig samman därför att områdena
            är för små. Den ägda eller arrenderade arealen är för liten för
            att utöva det som är så viktigt för de många människorna. För
            att detta ska kunna ske på ett bra sätt - och ett sätt som det
            har skett på under lång tid tillbaka - är det nödvändigt ibland
            med ett visst tvång.
          </note>
          <note>
            Men vi minskar ju väsentligt det tvångsinslag som jag förstår
            att Carl G Nilsson så starkt vänder sig emot. Vi minskar det vad
            gäller areal från 50 % till
          </note>
          <note>
            20 %, och vad gäller de anslutna fastighetsägarna minskar vi
            det från 35 % till 20 %. Det är alltså en väsentlig förbättring
            och ett väsentligt stärkande av det äganderättsskydd som jag hoppas,
            förutsätter och för övrigt vet att både Carl G Nilsson och jag
            står för och håller högt.
          </note>
          <note type="speaker">
            Anf. 179 CARL G NILSSON (m) replik:
          </note>
          <note>
            Fru talman! Om det vore så att detta hade betydelse för småviltstammarnas
            fortlevnad och fortbestånd skulle man möjligen kunna diskutera
            saken. Men nu säger Eskil Erlandsson också att detta tvångsinslag
            är nödvändigt för att kunna fortsätta utövandet av jakt.
          </note>
          <note>
            Han talar om en nödvändig föryngring av jägarkåren, bosättning
            i glesbygd osv.
          </note>
          <note>
            Då uppstår frågan: Om detta fritidsintresse är ett angeläget
            allmänt intresse, vilka fler fritidsintressen har ett sådant angeläget
            allmänt intresse att Eskil
          </note>
          <note>
            Erlandsson är beredd att tillämpa tvångslagstiftning?
          </note>
          <note>
            Är ridsporten en sådan sysselsättning? Där skulle man ju kunna
            hävda: Jag kräver att få bete till min häst för att jag vill utöva
            min ridsport.
          </note>
          <note>
            Är det ett sådant - förvisso glesbygdsanknutet -
          </note>
          <note>
            område som också skulle kunna vara av ett sådant intresse att
            det motiverar tvång?
          </note>
          <note>
            Som jag sade i mitt anförande är jag rädd för att vi lägger ribban
            väldigt lågt för när vi lagstiftningsvis kan ingripa mot enskilt
            ägande.
          </note>
          <note type="speaker">
            Anf. 180 ESKIL ERLANDSSON (c) replik:
          </note>
          <note>
            Fru talman! Vi har haft och fått ett antal avgöranden av rättsvårdande
            instanser i vårt land vad gäller nuvarande lagstiftning om jaktvårdsområden.
            I inget fall har institutet med de låga krav som i dag finns fallit
            i domstol - i inget fall!
          </note>
          <note>
            Nu höjer vi ribban, och gör det rejält. Då gör jag bedömningen
            att risken för att Sverige och dess riksdag i internationell eller
            annan domstol skulle fällas vad gäller viltvårdsområden och lag
            därom är minimal.
          </note>
          <note>
            När det gäller andra fritidsintressen som skulle kunna behöva
            en tvångslagstiftning omkring sig kan jag så här vid en snabb
            eftertanke inte finna något.
          </note>
          <note>
            Möjligen skulle det vara det som jag vet att Carl G
          </note>
          <note>
            Nilsson själv vårdar väl med ett undantag, nämligen fiskets område.
            Vi har ännu sämre beslutsregler om fiskevårdsområden än vad vi
            har och får vad gäller viltvårdsområden, eller dagens jaktvårdsområden.
          </note>
          <note>
            När det gäller t.ex. ridning så är det ju vedertagen rätt i vår
            s.k. allemansrätt att färdas över annans mark med häst. Det är
            en självklarhet.
          </note>
          <note>
            Tack, fru talman!
          </note>
          <note type="speaker">
            Anf. 181 HARALD NORDLUND (fp):
          </note>
          <note>
            Fru talman! För några månader sedan tittade och lyssnade jag
            på TV som visade en samling värmlänningar som diskuterade jaktfrågor
            i allmänhet och hur vi ska umgås med vargen i synnerhet. Vid flera
            tillfällen under programmet vittnades det om vilken betydelse
            som jakten har för många människors livskvalitet. Vi måste, när
            vi fattar politiska beslut, visa förståelse för dessa värden.
          </note>
          <note>
            Den skandinaviska vargstammen är liten, men den orsakar i vissa
            fall stora problem. Vår roll här är att ta ett helhetsansvar.
            I den här debatten om jaktens villkor kommer skyddsjaktsfrågorna
            att stå i centrum.
          </note>
          <note>
            Någon kommer att säga: Låt folket bestämma. Med det menar man:
            Låt en byråkrat på länsstyrelsen bestämma. Det är detta som föreslås
            i ett par motioner.
          </note>
          <note>
            Norsk bondekooperation föreslog för ett antal år sedan att Norge
            skulle skydda järven, att Sverige skulle skydda björnen och att
            Finland skulle freda vargen. I övrigt skulle länderna jaga rovdjur
            fritt.
          </note>
          <note>
            Enligt min mening ska det vara tvärtom. Vi ska alla ta ansvar
            för naturen och för den biologiska mångfalden, var och en på sin
            ort.
          </note>
          <note>
            Rovdjursutredningen föreslog att en enskild djurägare ska kunna
            skjuta varg vid direkt angrepp.
          </note>
          <note>
            Riksdagens beslut innebär ju att skyddsjakt på varg får ske endast
            efter särskilt tillstånd från Naturvårdsverket. Och varför det
            då? Jo, vargstammens storlek tillåter inte experiment. Tillstånd
            måste krävas på all jakt på varg eftersom stammen är liten. Det
            är ett riksintresse.
          </note>
          <note>
            Folkpartiet tycker att det är positivt att regeringen i propositionen
            markerar viljan att anpassa Sverige till den europeiska konventionen
            om skydd för de mänskliga rättigheterna och friheten, alltså den
            princip som säger att om det allmänna gör en inskränkning i den
            enskildes rätt måste det finnas en balans mellan vad det allmänna
            vinner och vad den enskilde förlorar.
          </note>
          <note>
            I dag kan tvångsbildning av jaktvårdsområden ske för att samordna
            vården av allt jaktbart vilt. Ägaren av en fastighet som tvångsvis
            tas in i området kan hindras från att utnyttja sin jakträtt och
            få tåla både att andra jagar på hans mark och att jaktvårdsanläggningar
            uppförs där. Nuvarande lagstiftning tillerkänner alltså en jaktvårdsområdesförening
            långtgående beslutsbefogenheter.
          </note>
          <note>
            Lagen om jaktvårdsområden är en inskränkning som i vissa fall
            kan sägas kränka den enskildes rätt mer än den gagnar det allmännas
            bästa. Och som lagen är formulerad i dag strider den sannolikt
            mot
          </note>
          <note>
            Europakonventionen. Det är därför nödvändigt att skriva om den.
            Staten får helt enkelt inte trampa en markägare på tårna hur hårt
            som helst.
          </note>
          <note>
            Viktigast är principen att ett viltvårdsområde ska kunna bildas
            mot en fastighetsägares vilja endast om det föreligger ett starkt
            allmänt behov av samordning kring viltvården samt att det föreligger
            proportionalitet mellan vad det allmänna vinner och vad den enskilde
            förlorar på grund av sådana beslut.
          </note>
          <note>
            Regeringens intention är att söka bereda fler människor möjlighet
            att jaga utan att ta ny hittills outnyttjad mark i anspråk. I
            propositionen sägs endast att det ankommer på jägarorganisationerna
            att intensifiera ansträngningarna att få in fler jägare i befintliga
            jaktlag och att verka för att fler jakttillfällen skapas för den
            som vill jaga.
          </note>
          <note>
            Folkpartiet menar att propositionen i den meningen kommer med
            otillräckliga förslag. Den tillgängliga jaktmarken är i stort
            sett helt utnyttjad. Folkpartiet vill särskilt betona vikten av
            att ett ökat antal jakttillfällen inte äventyrar en långsiktig
            ekologisk balans eller en art- och individrik fauna eller hotar
            nuvarande skydd för utrotningshotade arter samt att det inom naturskyddade
            områden i konsekvensens namn inte bereds fler jakttillfällen.
          </note>
          <note>
            För att bättre utnyttja befintlig jaktmark finns det anledning
            att ta fasta på utredningens förslag att de nuvarande inskränkningarna
            i den enskildes rätt att avtala om jakträttsupplåtelser slopas.
          </note>
          <note>
            När det gäller administrationen av jakten och viltvården finns
            det i propositionen en del att anmärka på.
          </note>
          <note>
            Regeringen vill behålla och utveckla statens uppdrag till Svenska
            Jägareförbundet att leda delar av viltvården och jakten. Dessutom
            föreslås att regeringen utser en styrelseledamot och en revisor
            i såväl
          </note>
          <note>
            Svenska Jägareförbundet som Jägarnas riksförbund samt att Länsviltnämnden
            bör förstärkas med två politiska företrädare som utses av länsstyrelsen
            efter förslag av landstinget.
          </note>
          <note>
            Utredningen om vissa jaktfrågor hade en annan inställning. Man
            menade att statlig verksamhet inom jaktens och viltvårdens område
            bör bedrivas i myndighetsform, och det får inte finnas risk för
            att något särintresse får ett orimligt stort inflytande över verksamheten.
            Jägareförbundet ska därför inte ha statsmakternas uppdrag att
            ensamt ansvara för ledningen av den praktiska viltvården och jakten.
            Det bör enligt utredningen i stället vara en gemensam uppgift
            för berörda myndigheter, markägare och jägare att i sin verksamhet
            verka för att målen för jakten och viltvården uppnås.
          </note>
          <note>
            Det praktiska jakt- och viltvårdsarbetet handhas i
          </note>
          <note>
            Sverige sedan 1930-talet av Svenska Jägareförbundet som har en
            särställning genom riksdagsbeslut 1938
          </note>
          <note>
            och 1951 då man anförtroddes ledningen av jakt- och viltvårdsarbetet
            i landet. Detta innebär att Svenska
          </note>
          <note>
            Jägareförbundet - låt vara efter konsultationer med andra organisationer
            och intressen - har en unik möjlighet att lägga fram förslag om
            jakttider, jakt på olika arter etc.
          </note>
          <note>
            I dag finns det andra organisationer som har synpunkter på jakt-
            och viltvård. Förutom olika myndigheter finns det flera frivilligorganisationer
            som fullgör administrativa uppgifter främst inom den praktiska
            viltvården. Dit hör de båda jägarorganisationerna,
          </note>
          <note>
            Naturskyddsföreningen och Sveriges Ornitologiska förening. Dessa
            bör vid beredningen av dessa frågor både reellt och formellt ha
            samma ställning som
          </note>
          <note>
            Svenska Jägareförbundet har.
          </note>
          <note>
            Folkpartiet vänder sig emot ett ökat politiskt inflytande över
            jakt- och viltvårdsfrågorna annat än genom de ramar som lagstiftningen
            ger. Därför avstyrker vi förslaget att regeringen ska utse en
            styrelseledamot i såväl Svenska Jägareförbundet som Jägarnas Riksförbund.
          </note>
          <note>
            Folkpartiet avstyrker av samma skäl förslaget att
          </note>
          <note>
            Länsviltnämnden bör förstärkas med två politiska företrädare,
            varav en nämndens ordförande som ska utses av länsstyrelsen. Länsviltnämnden
            och länsstyrelsens rådgivande organ i frågor om viltvården och
            ledamöterna representerar de areella näringarna, frilufts- och
            naturvårdsintresset samt trafiksäkerheten.
          </note>
          <note>
            Regeringen anför inga starka argument för att det skulle finnas
            anledning att ändra på den ordningen.
          </note>
          <note>
            Fru talman! Jag vill slutligen yrka bifall till reservationerna
            4, 8, 9 och 14.
          </note>
          <note>
            För Folkpartiets räkning vill jag till ordföranden i miljö- och
            jordbruksutskottet framföra ett varmt tack för ett mycket bra
            samarbete.
          </note>
          <note type="speaker">
            Anf. 182 CARL G NILSON (m) replik:
          </note>
          <note>
            Fru talman! Jag vill fråga Harald Nordlund om vargen. Rovdjursutredningen
            lade för över ett år sedan fram ett delbetänkande om just skyddsjakt
            på varg. Det föranledde ingenting från regeringens sida på mycket
            lång tid. Sedan har det kommit ett mycket urholkat förslag som
            Naturvårdsverket har antagit om möjligheterna till skyddsjakt
            på varg. Tillstånd till skyddsjakt ska beslutas från fall till
            fall av Naturvårdsverket eller länsstyrelsen, vilket alltså innebär
            att den som ertappar en varg rivandes renar i sin flock eller
            sin jakthund eller vad det nu är fråga om först skriftligen ska
            ansöka om rätt att ta bort denna varg som har detta beteende.
          </note>
          <note>
            Vi vet att i t.ex. norra Värmland - Harald Nordlund kan säkert
            få vittnesbörd från sin kollega Runar
          </note>
          <note>
            Patriksson om detta - har många jakthundar dödats av varg. Men
            om jag förstod Harald Nordlund rätt vill han inte gå med på en
            utökad skyddsjakt.
          </note>
          <note>
            Jag skulle bara vilja fråga Harald Nordlund om det inte finns
            risk för, som jag antydde i mitt anförande, att människor, när
            de inte uppfattar lagstiftningen som meningsfull, saklig och möjlig
            att efterfölja, tar lagen i egna händer, skjuter, gräver och sedan
            är tysta.
          </note>
          <note type="speaker">
            Anf. 183 HARALD NORDLUND (fp) replik:
          </note>
          <note>
            Fru talman! Jag tror att dessa risker kan finnas i vissa fall.
            Det som är min utgångspunkt här är att man har gjort en avvägning
            som vi i dag tycker är den riktiga. Vilka är alternativen? Jo,
            att man gör som en del motionärer i det här sammanhanget säger,
            nämligen att man lägger besluten på annan nivå. Då kommer man
            inte åt det problem som Carl G Nilsson pekar på, nämligen att
            det är en krånglig väg. Man kan inte ansöka om tillstånd när en
            varg har börjat riva en hund exempelvis. Det problemet löser man
            inte genom att lägga besluten på länsstyrelsenivå.
          </note>
          <note>
            Men vad vi menar är att om man lämnar fritt att lokalt avgöra
            och fatta beslut i de här frågorna, så lämnar man dessa viktiga
            frågor till godtycket. Det är det vi inte kan acceptera, så vi
            tycker att den här avvägningen är riktig i dag.
          </note>
          <note type="speaker">
            Anf. 184 ESKIL ERLANDSSON (c) replik:
          </note>
          <note>
            Fru talman! Harald Nordlund vänder sig i sitt anförande mot en
            av mina reservationer, som handlar om decentraliserad rovdjursförvaltning,
            där jag anser att länen är bäst skickade att avgöra förvaltningen
            av våra stora svenska rovdjur. Människor som lever i sitt område
            och som känner de människor som lever i samma område är rimligen
            bäst skickade att bedöma vilken storlek man inom ett område, ett
            län, kan ha på de fyra stora rovdjuren som vi i dag räknar som
            befintliga och livskraftiga i Sverige.
          </note>
          <note>
            Jag tycker att Harald Nordlund i sitt anförande inte tänker på
            den rädsla som många människor, barnfamiljer och andra, känner
            både för sina barn och för sina hemdjur när han på ett så starkt
            sätt tar avstånd från en av mina reservationer.
          </note>
          <note>
            Vidare skulle jag vilja fråga hur Harald Nordlund anser att Sverige
            ska kunna leva upp till Sveriges internationella åtagande vad
            gäller förvaltningen av vår fauna. Hur ska Sverige klara av att
            vårda de vilda djurstammarna i Sverige, om vi inte följer utskottsmajoritetens
            förslag? Hur ska vi klara av detta utan en bra samordning av jakten
            i Sverige?
          </note>
          <note type="speaker">
            Anf. 185 HARALD NORDLUND (fp) replik:
          </note>
          <note>
            Fru talman! Den sista frågan först: Det är just genom att ha
            samordningen decentraliserad på det sätt som vi vill som man kan
            ta det här ansvaret.
          </note>
          <note>
            Problemet med skyddsjakten löser man inte genom - och nu kom
            formuleringen - att lägga besluten så nära människorna som möjligt,
            vilket är lika med att lägga besluten hos en byråkrat på länsstyrelsen.
          </note>
          <note>
            Fru talman! Jag vill fråga Eskil Erlandsson: Vad vinner man detta?
            Vill Eskil Erlandsson gå längre och låta människorna lokalt fatta
            beslut från fall till fall rent av, då har vi godtycket där. Då
            kan vi inte ta ansvar. Detta är ett riksintresse, sade jag i mitt
            anförande, men det är mer än så.
          </note>
          <note>
            Jag tycker, fru talman, att Eskil Erlandsson resonerar lite grann
            som man gjorde i förslaget, där man ville fördela ansvaret för
            järv, varg och björn mellan tre olika länder. Men det låter sig
            självklart inte göras, för rovdjuren känner inte nationsgränserna,
            så det var en feltanke.
          </note>
          <note type="speaker">
            Anf. 186 ESKIL ERLANDSSON (c) replik:
          </note>
          <note>
            Fru talman! Harald Nordlund skiljer ju på små och stora djur
            i sin reservation nr 3. Jag anser inte att det är möjligt att
            göra med hänsyn till de internationella åtaganden som vi har i
            form av Bernkonventionen och EU:s fågel- och habitatdirektiv.
          </note>
          <note>
            Jag skulle vilja ha svar på frågan hur Harald
          </note>
          <note>
            Nordlund skulle sköta Sveriges internationella åtaganden om hans
            reservation nr 3 skulle vinna kammarens gehör.
          </note>
          <note>
            När det gäller Harald Nordlunds fråga menar jag, och det med
            bestämdhet, att man vinner en sak som är väsentlig, nämligen snabbhet
            i beslutsfattandet, om man decentraliserar rovdjursförvaltningen.
            Det är en snabbhet som i dag saknas och som gör att människor
            känner en oerhörd frustration över att de inte kan fatta beslut
            ens om hur de ska göra med minsta lilla sak som drabbar en gård
            och dess hemdjur.
          </note>
          <note type="speaker">
            Anf. 187 HARALD NORDLUND (fp) replik:
          </note>
          <note>
            Fru talman! Jag menar att man måste ta oron och rädslan på allvar,
            självklart. Man vinner ingenting i snabbhet, men man lämnar mer
            till godtycket om man följer Eskil Erlandssons råd. Det är mitt
            svar på frågan.
          </note>
          <note>
            När det gäller det internationella ansvaret för mångfalden vet
            Eskil Erlandsson att vi arbetar väldigt aktivt med dessa frågor,
            inte minst inom EU. Folkpartiet är med och tar ett huvudansvar,
            inte bara i
          </note>
          <note>
            Sverige utan även internationellt, för frågorna.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.58 på förslag av talmannen att ajournera
            förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            20 § (forts.) Jaktens villkor (forts MJU17)
          </note>
          <note type="speaker">
            Anf. 188 GUDRUN LINDVALL (mp):
          </note>
          <note>
            Fru talman! Jag vill börja med att yrka bifall till reservationerna
            3, 17 och 25. Jag vill också tala om att Miljöpartiet avser att
            stödja reservation 8, så jag inte glömmer det.
          </note>
          <note>
            Det här betänkandet har alltså två delar. Det är dels en proposition,
            dels motioner från allmänna motionstiden. Det är som har sagts
            tidigare i talarstolen en proposition som är ett resultat av samarbete
            mellan s, v och mp.
          </note>
          <note>
            Det har ju gått ett tag sedan den utredning som ligger till grund
            för propositionen kom. Det har funnits tid till eftertanke, kan
            man säga. Det har funnits mycket tid till diskussion. Det är därför
            oerhört förvånande att de partier, s och v, som har varit med
            och tagit fram den här propositionen inte kan stå för den hela
            vägen ut. Det blir ju märkligt när man hör att
          </note>
          <note>
            Vänsterpartiet först nu har börjat lyssna på vad människor tycker
            i fråga om småviltsjakt.
          </note>
          <note>
            Det här har diskuterats ända sedan utredningen kom, och jag vill
            påminna om att utredningen till en del avviker från den proposition
            som regeringen har lagt fram. Där föreslår man samordning bara
            när det gäller älg och de stora rovdjuren. Det har naturligtvis
            varit en av de stora frågorna när vi har tagit fram propositionen,
            eftersom det här var en kontroversiell fråga. Jag vill hävda att
            just den här frågan, frågan om var gränsen ska gå för tvångslagstiftningen,
            har diskuterats oerhört mycket mellan de här tre partierna.
          </note>
          <note>
            Från Miljöpartiets sida kan jag säga att vi hela tiden har varit
            tveksamma till tvångslagstiftning. Vi menar dock att det finns
            goda skäl att ha en samordning av jakten på det sätt som regeringen
            föreslår. Vi tycker att det är bra att man skärper kraven för
            bildande av det man kallar för viltvårdsområden, alltså de gamla
            jaktvårdsområdena, till fyra femtedelar av samtliga fastighetsägare
            som ska äga minst fyra femtedelar av viltvårdsområdenas areal.
          </note>
          <note>
            Naturligtvis borde det vara så att människor som bedriver en
            samordnad jakt skulle vara överens om det här. Det borde naturligtvis
            vara grunden. Från
          </note>
          <note>
            Miljöpartiets sida har det varit mycket viktigt att vi, när vi
            har sett på den här tvångslagen, därför har utgått från viltvården.
            Vad kan man motivera utifrån de viltslag det handlar om?
          </note>
          <note>
            Vi menar att det som regeringen har kommit fram till, att det
            går att motivera tvångslagar för älg, klövvilt, vildsvin och de
            stora rovdjuren, går att acceptera, för det går att ur viltvårdssynpunkt
            motiverad det. Det här är djur som rör sig över stora områden
            och har stora revir. I det fallet kan en samordning av jakten
            vara nödvändig.
          </note>
          <note>
            Men vi menar också att förutsättningen för att kunna skapa denna
            tvångslagstiftning runt dessa djur baserar sig på att man lägger
            gränsen någonstans, att man för det resonemang som regeringen
            gör och säger att för småvilt föreligger inte denna situation.
          </note>
          <note>
            För småviltet kan man se att det utifrån ren viltvårdssynpunkt
            inte går att hävda att en samordning av jakten är nödvändig för
            viltvården. Vi menar att hela tvångslagstiftningen faktiskt bygger
            på den här avvägningen, och vi menar att regeringen hittade en
            ganska bra avvägning i propositionen.
          </note>
          <note>
            Från Miljöpartiets sida är vi alltså mycket bekymrade och beklämda
            över att s och v går ifrån överenskommelsen. Det känns naturligtvis
            mycket märkligt att stå här i talarstolen och vara den enda av
            oss tre som yrkar bifall till regeringens förslag. Det här har
            vi utvecklat i reservation 3, och jag uppmanar alla från Socialdemokraterna
            och Vänstern som tycker att regeringens förslag är väl avvägt
            och motiverat att rösta på reservation 3 vid omröstningen i morgon.
          </note>
          <note>
            Jag förstår att jordbruksministern väljer att inte vara här.
            Det kan jag förstå just för att man har jobbat så länge med propositionen
            och jobbat så mycket för att hitta ett väl avvägt förslag. Anledningen
            till att man har gjort en förändring är att vi har stärkt regeringsformens
            2 kap. 18 § och införlivat Europakonventionens egendomsskydd i
            de svenska lagarna. Det kräver en översyn. Vi menar att regeringen
            har skött denna översyn på ett bra sätt.
          </note>
          <note>
            Jag anser också att det svar som Lagrådet gav när utskottet frågade
            om man ansåg att småviltsjakten kan anses som ett angeläget allmänintresse
            var mycket tydligt och klart. Som flera tidigare sagt säger Lagrådet
            att begreppet angeläget allmänt intresse inte får ges en uttunnad
            betydelse. Jag menar att Lagrådet klart och entydigt säger att
            det här inte är ett angeläget allmänt intresse. Det är också mycket
            klart när
          </note>
          <note>
            Lagrådet säger att den argumentation som regeringen framför i
            propositionen framstår som övertygande.
          </note>
          <note>
            Hela regeringens förslag om vad som i framtiden kan vara viltvårdsområde
            vilar på just det faktum att man gör skillnad mellan olika viltslag.
            Jag är övertygad om att det kommer att bli en prövning på om man
            kan anse småviltsjakten som ett angeläget allmänt intresse, och
            jag håller det inte för uteslutet att de som driver igenom det
            här kommer att ha - ska vi säga -
          </note>
          <note>
            skjutit sig i foten eller gapat över mycket. Vi från
          </note>
          <note>
            Miljöpartiet tycker att det vore olyckligt om det också får till
            effekt att man inte kommer att kunna ha en samordning av de viltslag
            som regeringen föreslår i propositionen.
          </note>
          <note>
            Från Miljöpartiets sida vill vi alltså att regeringens proposition,
            dvs. detta att småviltsjakten inte ska kunna omfattas av tvångslagar,
            gäller. Därför yrkar jag bifall till reservation 3.
          </note>
          <note>
            För övrigt anser vi att det finns mycket bra i propositionen.
            Det är bra att man nu börjar diskutera hur pengarna i jaktvårdsfonden
            används. Något som har varit angeläget för oss är att Naturskyddsföreningen
            även fortsättningsvis, för det har man alltså gjort, kan lyfta
            medel ur jaktvårdsfonden.
          </note>
          <note>
            Vi tycker också att det är angeläget att andra organisationer
            som finns inom den här sfären ska kunna få pengar ur jaktvårdsfonden.
            I vanliga fall har vi i staten inte så speciella påsar där vissa
            avgifter och skatter går in och det sedan går ut specifikt. I
            vanliga fall är det så att det går in i en gemensam pott och sedan
            fördelas.
          </note>
          <note>
            I det här betänkandet finns det också mycket annat. Vi tycker
            att det är bra att man börjar ställa krav på hur de här pengarna
            används. Vi kan se att det står i propositionen att det har varit
            mycket svårt att göra en utvärdering av hur pengarna används från
            Jägareförbundets sida. Det är bra att man nu kan börja se hur
            pengarna används så att man också i framtiden kan fördela pengar
            efter var behov finns och där man efter ansökan kan få bra utfall
            av pengarna.
          </note>
          <note>
            Man har vänt sig mycket mot att vi skriver i betänkandet att
            uppdraget till Jägareförbundet ska finnas kvar. Från Miljöpartiets
            sida kan vi säga att det här möjligen är en fadäs från vår sida.
            Det är bara att tillstå det. Vi har inte tillmätt det här någon
            annan betydelse än det har i dag.
          </note>
          <note>
            Jag vill också påpeka att läser man på sidan innan står det:
            "Viltet skall vårdas i syfte att bevara de viltarter som tillhör
            landets viltbestånd och främja en med hänsyn till allmänna och
            enskilda intressen lämplig utveckling av viltstammarna. Jakten
            skall anpassas efter tillgången på vilt. Det är markägaren och
            jakträttshavaren som svarar för att åtgärderna utförs och anpassning
            sker. Ansvaret för den på praktiska jakten och viltvården tillkommer
            således i första hand dessa personer."
          </note>
          <note>
            Det står också mycket tydligt att Jägareförbundet i fortsättningen
            inte ska ha några myndighetsuppgifter.
          </note>
          <note>
            Det tycker vi är viktigt. Vi menar att en intresseorganisation
            ska kunna vara en intresseorganisation fullt ut och inte ha någon
            myndighetsutövning.
          </note>
          <note>
            I det här betänkandet behandlas också ett antal motioner från
            allmänna motionstiden, och jag vill kommentera några. Från Miljöpartiets
            sida delar vi inte den uppfattning som utskottet har när det gäller
            jakt på säl. Vi menar att de regler som finns i dag, där
          </note>
          <note>
            Naturvårdsverket har möjlighet att gå in med skyddsjakt, är tillfyllest.
            Men vi menar också att man måste dra slutsatser av de försök som
            gjordes 1997, då man försökte jaga säl. Det visade sig att det
            var oerhört svårt. Man avlossade skott mot 27 sälar och återfann
            6, trots att man tror att man dödade 16. Det innebär alltså att
            det är mycket svårt att bedriva en etiskt försvarbar jakt på säl.
          </note>
          <note>
            Om vi tittar historiskt kan se att vi i dag har ungefär en tiondel
            av den sälstam som vi hade tidigare när många fler levde på fisket.
            Det finns alltså en stor potential i Östersjön för att ha mer
            fiske, fler fiskare och fler sälar. Det är kanske det vi måste
            sträva efter och se till att vi får en sådan balans i Östersjön
            att det kan finnas utrymme för fiske, fiskare och säl.
          </note>
          <note>
            I budgetförhandlingarna med regeringen har vi i
          </note>
          <note>
            Miljöpartiet varit mycket angelägna om att stödja det anslag
            som finns för bl.a. sälskador. Det har nu stärkts med sammanlagt
            15 miljoner till 33 miljoner från 2001. Det tycker vi är den rätta
            vägen att gå.
          </note>
          <note>
            Vi har också en motion som handlar om jakt på rådjur med hagelvapen
            som jag har skrivit efter påtryckningar från många jägare. Många
            menar att skadeskjutningen på rådjur är ganska stor i Sverige.
          </note>
          <note>
            Man skjuter ungefär 300 000 rådjur. Om vi räknar med ungefär
            ½ % skadeskjutning är det 1 500. Många jägare som jag har pratat
            med och som har uppvaktat mig om detta anser att skälet är att
            vi skjuter med hagel. Så stora djur ska skjutas med kula.
          </note>
          <note>
            Vi anser också att kravet på ministraff för grovt jaktbrott måste
            skärpas. Det tycker också Naturvårdsverket och Rovdjursutredningen.
            Det finns ett antal sådana här fall. För några år sedan jagades
            t.ex. en järv med skoter, kördes över och slogs ihjäl med yxa.
          </note>
          <note>
            Det var ett mycket grovt jaktbrott. Vi minns också alla den björnhona
            som jagades med skoter ett par mil tillsammans med sina två ungar,
            sköts och halshöggs.
          </note>
          <note>
            Det här uppmärksammades mycket i medierna. I båda fallen hittade
            man förövaren. Men det dömdes till tre respektive fyra månaders
            fängelse trots att möjligheten för vanligt jaktbrott är sex månader.
            Man dömde alltså inte ens till det högsta straffet för vanligt
            jaktbrott. För grovt jaktbrott kan man döma upp till två år. Vi
            menar att det måste finnas ett minimistraff för grovt jaktbrott.
            Det är bra att regeringen nu ser över det.
          </note>
          <note>
            Vi har också engagerat oss mycket när det gäller småviltsjakten.
            Vi menar att det måste till en nyordning i fjällen. Vi kan inte
            ha en upplåtelseform för småviltsjakten som är så pass fri som
            den är nu. Jag vill också påpeka att i utskottets text står det
            att § 3 i rennäringsförordningen är ändrad. Men det sätt som anförs
            i utskottstexten är fel. Paragrafen är ändrad så att länsstyrelsen
            har en möjlighet att begränsa jakten enbart för svenska invånare.
            Det har t.ex. gjorts i
          </note>
          <note>
            Jämtland under de två första veckorna. Men det handlar bara om
            en möjlighet. Länsstyrelserna kan ha en total öppen jakt. Det
            står något annat i texten.
          </note>
          <note>
            Vi har också ett långt särskilt yttrande där vi tar upp en mängd
            frågor som förhoppningsvis kommer att ses över nu när regeringen
            ska se över jaktfrågorna. Jag vill påpeka två saker här. Först
            gäller det
          </note>
          <note>
            Sveriges mycket generösa regler för skyddsjakt. Vi menar att
            det är dags att se över dem. Man kan fundera på om det är viltvård
            att först ha en ganska allmän jakt på räv och sedan så småningom
            när man har decimerat rävstammen ha jakt på rådjur. Vi ska kanske
            fundera på att om det här är ett vettigt sätt att ha skyddsjakt.
            Och framför allt: Är det vettigt att ha skyddsjakt på en rödlistad
            art?
          </note>
          <note>
            Jag vill påpeka att tryckfelsnisse har varit framme på s. 69.
            Det står grågås i stället för sädgås. Det är sädgås som är den
            rödlistade arten. Den har vi alltså skyddsjakt på i Sverige.
          </note>
          <note>
            Vi har också skyddsjakt på ekorre, hermelin och många fågelarter.
            Det finns en stor risk att ungar lämnas utan sina föräldrar till
            en kvalfull död. Jag menar att det inte är etiskt och inte kan
            försvaras.
          </note>
          <note>
            Jag vill också påpeka ett annat fel. Det beror på att det har
            hänt saker sedan motionen skrevs. Vi har jakt på stjärtand och
            skedand i Sverige. Motivet för det är att det är så svårt för
            jägarna att se skillnad på de här arterna och gräsand, vilket
            naturligtvis är ett fullkomligt oacceptabelt skäl med tanke på
            att både stjärtand och skedand numera finns på Artdatabankens
            hotlista.
          </note>
          <note>
            När motionen skrevs fanns stjärtand med där men inte skedand.
            Här har det tyvärr gått åt fel håll så att även skedand numera
            finns med som någonting som kallas
          </note>
          <note>
            NT, near treatened, i den nya hotlistan som presenterades från
            Artdatabanken för någon månad sedan.
          </note>
          <note>
            Vi i Miljöpartiet menar att vi måste ha en jakt i
          </note>
          <note>
            Sverige som baserar sig på populationer. Men det måste finnas
            ett antal etiska grunder i botten, och dit hör att inte ha jakt
            på arter som är hotade. Det borde vara en självklarhet för en
            nation som säger sig vilja värna en biologisk mångfald. Men inte
            bara den jakten, utan även jakten på enkelbeckasin kan knappast
            anses vara försvarbar.
          </note>
          <note>
            Av enkelbeckasin har vi kvar ungefär en fjärdedel av den population
            som fanns på 70-talet. Den arten har även uppmärksammats i EU
            som en art som minskar starkt. Det är en fågel som väger ungefär
            100
          </note>
          <note>
            gram. Jag anser att det är fullkomligt omotiverat att ha jakt
            på den i ett land som Sverige. Dessutom finns det risk att även
            dubbelbeckasinen, som är en hotad art, skjuts av misstag.
          </note>
          <note>
            Det finns alltså en mängd jaktfrågor som jag hoppas att regeringen
            vill återkomma till.
          </note>
          <note>
            Jag kan med beklagande konstatera att samarbetspartierna inte
            höll hela vägen ut när det gäller den här jaktpropositionen. Det
            är inte bara beklagligt, utan det är också mycket märkligt med
            tanke på att vi har ett samarbete i frågor som är väl så viktiga
            som denna.
          </note>
          <note>
            Jag yrkar alltså bifall till reservationerna 3, 17 och
          </note>
          <note>
            25.
          </note>
          <note type="speaker">
            Anf. 189 MAGGI MIKAELSSON (v) replik:
          </note>
          <note>
            Fru talman! Jag tycker att nu när Gudrun Lindvall, liksom Carl
            G Nilsson och Dan Ericsson, har tolkat och citerat ur Lagrådets
            yttrande finns det anledning för mig att göra detsamma för att
            få en något bättre balans i vad som sägs och vad som kommer att
            registreras i protokollet.
          </note>
          <note>
            Jag delar den uppfattning som Lagrådet har att det är viktigt
            att det här förslaget inte ges en uttunnad innebörd. Men Lagrådet
            skriver också: "Lagrådet kan inte ha någon på egna insikter grundad
            uppfattning om huruvida småviltsjakten utgör ett angeläget allmänt
            intresse."
          </note>
          <note>
            Lagrådet säger också längre ned att när det gäller förhållandet
            till Europakonventionens egendomsskydd bygger den på en avvägning
            mellan allmänna och enskilda intressen av liknande slag som den
            regeringsformen föreskriver. Så säger man: "Såväl enligt sin ordalydelse
            som enligt Europadomstolens praxis vid tillämpning av artikeln
            synes denna ge vidare utrymme för att tillgodose allmänna intressen
            än den svenska regleringen. Hur nämnda praxis kan komma att utvecklas
            är osäkert." Vidare säger man att Lagrådet inte har något underlag
            för ett antagande att småviltsjakten skulle utgöra ett oproportionerligt
            intrång i markägarens rätt till jakt.
          </note>
          <note>
            Jag skulle vilja fråga Gudrun Lindvall om hon anser att en oförändrad
            ställning för småviltsjakten och ett skärpt majoritetskrav för
            tvångsanslutning är att ge begreppet angeläget allmänt intresse
            en uttunnad innebörd. Jag tycker att det är en viktig fråga att
            klara ut.
          </note>
          <note>
            När det gäller den process som vi har i Vänsterpartiet och våra
            interna diskussioner fungerar det på så sätt att även om frågan
            har varit känd och mycket debatterad är det först när den kommer
            upp som en diskussion inför ett beslut i riksdagen som frågan
            också blir diskuterad i hela riksdagsgruppen. För vår del är detta
            en viktig fråga att också ta ställning till.
          </note>
          <note type="speaker">
            Anf. 190 GUDRUN LINDVALL (mp) replik:
          </note>
          <note>
            Fru talman! Låt mig först säga att vi har haft en diskussion
            om det här när vi diskuterade miljöbalken, och där kunde man konstatera
            - och det måste vara likadant nu - att när man gör en omprövning
            av en lag måste man ta hänsyn till det som har skett sedan lagen
            senast prövades. Det innebär att man inte kan säga att den gamla
            lagen gäller nu. Nu omprövar vi, och då måste vi ta hänsyn till
            förändringen i 2:18 och förändringen i Europakonventionens egendomsskydd.
          </note>
          <note>
            Det är just det som gör den här situationen så unik.
          </note>
          <note>
            Det var precis det som hände när vi höll på miljöbalken. Det
            fanns mycket som var självklart i den gamla lagstiftningen. Men
            så gjorde vi en ny miljöbalk, och i och med förändringen av lagarna
            var vi tvungna att titta på 2:18. Det var det som också låg till
            grund för diskussionen då. I det fallet hävdade vi i
          </note>
          <note>
            Miljöpartiet att 2:18 till en del var ett hinder för miljöbalken.
            Vi har diskuterat att 2:18 skulle kunna förändras.
          </note>
          <note>
            Men jag tycker att det här fallet är värre. Här är det många
            som står och diskuterar vad jakten är och på något vis försvarar
            jakten som något annat än jakt.
          </note>
          <note>
            Om det heter jaktvård eller viltvård är ganska oväsentligt för
            mig. Det är svårt att hävda att man vårdar räven när man skjuter
            den för att det ska blir fler rådjur, och så vårdar man rådjuren
            när man skjuter dem för att det ska bli färre rådjur. Jakten är
            ett sätt att ta ut ett överskott ur naturen. Vi har nöjesjakt
            i
          </note>
          <note>
            Sverige i dag. De som är intresserade av att jaga är intresserade
            av att jaga.
          </note>
          <note>
            Men man kan verkligen diskutera om detta, som alltså är en fritidssysselsättning,
            ska lagregleras. När majoriteten säger att småviltsjakten är ett
            angeläget allmänt intresse nu när vi omprövar detta har man definitivt
            urholkat begreppet. För mig är det alldeles självklart att det
            som finns i miljöbalken har löst problemet, men jag kan också
            se en fortsättning. Är det ett angeläget allmänt intresse när
            en fotbollsklubb vill bygga en ny fotbollsplan? Ska kommunen in
            med pengar? Är det ett angeläget intresse när vi vill ha bete
            till våra hästar, t.ex., som har tagits upp här? Här har definitivt
            skett en uttunning just därför att man har omprövat.
          </note>
          <note type="speaker">
            Anf. 191 MAGGI MIKAELSSON (v) replik:
          </note>
          <note>
            Fru talman! Nu har Gudrun Lindvall fel. När Frioch rättighetskommittén,
            som hade att hantera införlivandet av Europakonventionen i svensk
            lagstiftning, gjorde sitt yttrande konstaterade man detta. Jag
            citerar återigen från Lagrådets yttrande, där man skriver så här:
            "Vi vill här framhålla att den genomgång som vi har gjort av gällande
            författningar som tillåter ingrepp i annans egendom inte har givit
            oss anledning att på något sätt sätta i fråga denna lagstiftning
            utan den är enligt vår uppfattning väl anpassad till de allmänna
            intressen som gör sig gällande i dessa sammanhang."
          </note>
          <note>
            Frågan om huruvida småviltsjakten utgör ett angeläget allmänt
            intresse är redan prövad och värderad i samband med att man tog
            ställning till och införlivade Europakonventionens egendomsskydd.
            Det är därför jag hävdar att Lagrådets yttrande ger stöd för att
            man inte ska ändra någonting i nuvarande lagstiftning. Denna prövning
            är redan gjord.
          </note>
          <note>
            För övrigt finns det numera en utredning som ser över egendomsskyddet
            i 2 kap 18 § i regeringsformen, vilket är viktigt från vår synpunkt.
            Men det är en annan diskussion.
          </note>
          <note type="speaker">
            Anf. 192 GUDRUN LINDVALL (mp) replik:
          </note>
          <note>
            Fru talman! Jag anser att ni läser Lagrådets remiss som fan läser
            Bibeln. Ni hade bestämt er för vad ni skulle komma fram till och
            så hittade ni meningar som stödde det. En mening som Maggi Mikaelsson
            hoppade över i förra citatet var denna: "Det kan inte uteslutas
            att domstolen skulle kunna finna att den föreslagna regleringen
            av småviltsjakten utgjorde ett oproportionerligt intrång i markägarens
            rätt till jakt."
          </note>
          <note>
            Den hoppade Maggi Mikaelsson avsiktligt över, och jag förstår
            det.
          </note>
          <note>
            Resonemanget är också märkligt eftersom vi faktiskt gör en skärpning.
            Numera ska 80 % vara överens om att man ska bilda viltvårdsområde,
            och lika många ska äga mark. Varför gör ni den förändringen om
            ni anser att dagens status quo vore det bästa?
          </note>
          <note>
            Dessutom måste jag säga att jag blir mycket fundersam inför det
            framtida samarbetet. I allt samarbete vi hittills har haft har
            vi diskuterat i riksdagsgrupperna innan regeringen har fått klartecken.
            Därefter har regeringen fattat beslut om propositioner. Så har
            samarbetet fungerat hela tiden, t.ex. med budgetpropositioner.
            Här var det likadant. Vänsterpartiet hade på en tisdag diskuterat
            jaktpropositionen och sagt ja till den. Man hade meddelat ministern
            att det var okej, och sedan bröt man samarbetet.
          </note>
          <note>
            Socialdemokraterna gjorde likadant. Riksdagsgruppen hade på tisdagen
            sagt ja. Regeringen fattade beslut på torsdagen. Därefter ändrade
            man sig.
          </note>
          <note>
            Inför det fortsatt budgetsamarbetet är det intressant att höra
            att Vänsterpartiets ja den där tisdagen, före regeringsbeslutet
            på torsdagen, ingenting betyder. Det ska jag ta med mig till höstens
            fortsatta budgetarbete med viss förskräckelse.
          </note>
          <note type="speaker">
            Anf. 193 MICHAEL HAGBERG (s):
          </note>
          <note>
            Fru talman! Ledamöter! Nu är vi framme. Nu är vi, som miljö-
            och jordbruksutskottets kansli sade i eftermiddags, framme vid
            en debatt kring jaktens villkor. Visst har det runnit väldigt
            mycket vatten under broarna under tiden som denna utredning har
            arbetat och under tiden som man har sammanställt remisser. Man
            har också jobbat med ett betänkande.
          </note>
          <note>
            Parallellt med det är vi naturligtvis många som har varit inblandade
            i diskussionerna kring det hela.
          </note>
          <note>
            Nu går vi in i en ny situation när det gäller jaktens villkor
            och administrationen kring det hela. Det tycker jag är bra. Vi
            har tidigare jobbat på ett gammalmodigt ganska lössläppt sätt,
            och det har både myndigheterna och faktiskt också jägarnas organisationer
            tyckt i sina remissvar till Ulla Petterssons utredning
          </note>
          <note>
            Jaktens villkor.
          </note>
          <note>
            Nu går vi in i ett system där vi tillsammans med organisationerna
            kan bygga vidare på att utveckla de resurser som vi får in genom
            jaktkortslösarnas medel.
          </note>
          <note>
            Vi kan använda dem på ett sätt som främjar det vilda.
          </note>
          <note>
            De resurserna ska gå till att befrämja viltvården och viltets
            utveckling i vårt land. Jag vet, och det vet vi här i kammaren,
            att jägarnas organisationer har betytt oerhört mycket när det
            gäller utbildning av jägarkåren, jägarexamen, bra säkerhet och
            en schyst utveckling av de viltstammar som vi har i vårt land.
            Jägarnas organisationer har betytt väldigt mycket när det gäller
            att lyfta fram etikfrågorna vad beträffar jakten i förhållande
            till jägarkåren i vårt land.
          </note>
          <note>
            Fru talman! Det är, som Eskil Erlandsson sade i debatten, ungefär
            500 000 eller en halv miljon människor som på ett eller annat
            sätt är intresserade av och engagerade i jaktliga frågor. I vissa
            områden är det naturligtvis hela byar som är intresserade. Detta
            har mycket av denna debatt handlat om, och den kommer att handla
            om det resten av kvällen, såvitt jag kan förstå.
          </note>
          <note>
            Men jägarnas organisationer har som sagt betytt mycket för att
            lyfta fram etikfrågorna och se till att vi använder oss av de
            traditioner när det gäller jaktligt utövande som vi har gjort
            historiskt sett i vårt land.
          </note>
          <note>
            Vi lyfter fram den situation som farfar eller morfar eller mormor
            eller farmor har tagit med sig till sina barn och barnbarn, och
            på så sätt får vi en förankrad jaktlig situation.
          </note>
          <note>
            Jag har många gånger från denna talarstol sagt att det är jägarkårens
            och jägarnas organisationers främsta uppgift. Det är att se till
            att dessa traditioner lyfts fram. Annars kan vi få den situation
            som finns i många andra länder i kanske framför allt Europa, där
            vi ser att man lyfter dän viltart efter viltart på grund av att
            man i vissa jägarintresserade kretsar i vissa länder inte behandlar
            det vilda på ett etiskt och schyst sätt. Då får man en dålig stämpel.
            Men organisationerna har som sagt betytt mycket för att utbilda
            jägarkåren och se till att den drar åt rätt håll.
          </note>
          <note>
            Men det har varit lite kravlöst. Nu kan vi tillsammans, genom
            de förslag som kommer inför denna lagstiftning, diskutera ihop
            oss när det gäller hur vi ska jobba mer med framtidsfrågor och
            se till att vi behåller styrkan i de viltstammar som vi har i
            vårt land. Vi ska se till att vi också fortsättningsvis kan se
            en schyst utveckling.
          </note>
          <note>
            Det kan vi diskutera här ifrån talarstolen i kammaren viltart
            för viltart. Det tycker inte jag att vi ska behöva göra. Det ska
            vi naturligtvis göra i jägarkåren, tillsammans med organisationerna.
            De kraven tycker jag att vi från myndigheternas sida ska ställa
            på jägarorganisationerna, så att vi får en fortsättningsvis schyst
            utveckling. Det är inte en händelse att vi i vårt land har en
            av världens starkaste och mest växande viltstammar, utan det beror
            på den aktivitet som jägarna har bedrivit ute på fältet.
          </note>
          <note>
            Traditionerna kring jakt ska som sagt lyftas fram.
          </note>
          <note>
            Frågorna ska lyftas upp. Det ska vi göra tillsammans med myndigheterna
            och jägarorganisationerna för framtiden. Det tycker jag är den
            största och viktigaste delen i den proposition som vi nu har att
            behandla.
          </note>
          <note>
            Nu ska vi gå in på och diskutera viltvårdsområden, som tidigare
            hette jaktvårdsområden. På väldigt många platser i Sverige är
            man, som vi har förstått av alla de brev och mejl som vi har fått
            från aktiva människor framför allt från glesbygden, orolig för
            att vi ska ta bort förutsättningarna för dem att driva frågan
            i sina viltvårdsområden.
          </note>
          <note>
            Det är precis som flera debattörer, bl.a. Gudrun
          </note>
          <note>
            Lindvall, har sagt. Vi förstod redan för två år sedan att det
            skulle bli huvudfrågan och att det var detta som det skulle handla
            om. Det är precis vad det har gjort.
          </note>
          <note>
            Vi har fått en debatt omkring äganderätten. Vi ser till att vi
            nu i detta förslag förstärker äganderätten när det gäller beslutsformerna.
            Men sedan har det varit en övervägning, och den har inte varit
            lätt. Den har varit svår. Ska man tolka det som att allt vilt
            är av angeläget allmänt intresse? Där har vi hamnat efter moget
            övervägande i vår partigrupp och efter diskussioner med Jordbruksdepartementet
            och ministern.
          </note>
          <note>
            Det är på så vis att vi också vid två tillfällen faktiskt har
            gått till Lagrådet för att vi ska kunna få råd av dem som ger
            oss råd när det gäller lagvrängning.
          </note>
          <note>
            Min tolkning av Lagrådets svar är den - och det svaret kan jag
            ge redan nu, för jag förstår att vissa frågor kommer att repeteras
            - att vi får lov att fatta ett politiskt beslut om vi ska tolka
            att allt vilt är av angeläget allmänt intresse. Det är precis
            det vi håller på med nu.
          </note>
          <note>
            I morgon fattar vi förhoppningsvis det politiska beslutet. Därför
            vill jag, så att jag inte glömmer det, yrka bifall till utskottets
            hemställan. Så blir det gjort också.
          </note>
          <note>
            Jaktfrågorna engagerar. Det är mycket folk på läktarna, inte
            så många i kammaren. Vi har som sagt betänkandet, men vi har också
            111 motioner. Flera av de motionerna kommer naturligtvis också
            att få viss uppmärksamhet. En av de motioner som vi har diskuterat
            länge i den här kammaren är naturligtvis hur vi ska sköta och
            förvalta, hur vi ska diskutera och driva frågan om rovdjuren.
            Det är en fråga som engagerar oerhört, framför allt i rovdjursområdena,
            där man ser utvecklingen av rovdjursstammarna.
          </note>
          <note>
            Jag vill säga att under de sex år som jag har varit engagerad
            i jaktpolitiska frågor har det hänt oerhört mycket. Från att den
            viltövervakning och de vilträkningar som gjordes i de här områdena
            för sex år sedan inte var accepterade, till att vi har fått skyddsjakt
            på t.ex. ett visst antal lodjur. Vi har haft en god tradition
            när det gäller jakten på björn, där vi också har en skyddssituation.
            Regeringen fattade faktiskt för några månader sedan ett beslut
            om att det var okej för Naturvårdsverket att fatta beslut om skyddsjakt
            på en enskild varg. Visst har det hänt mycket när det gäller attityder
            i förhållande till rovdjuren. Det tycker jag är bra, för under
            tiden vattnet rinner under broarna måste man ta till sig de intryck
            som man får.
          </note>
          <note>
            I debatt efter debatt säger kristdemokrater och moderater att
            allting är så färdigt. Det enda de kan göra är att reservera sig.
            Javisst, men i det här fallet är man plötsligt upprörd över att
            vi har gjort förändringar i de förslag som har kommit från regeringen.
          </note>
          <note>
            Jag vill yrka bifall till utskottets hemställan och även avslag
            på ett antal av de motioner som här nämnts.
          </note>
          <note>
            I detta anförande instämde Inge Carlsson (s).
          </note>
          <note type="speaker">
            Anf. 194 DAN ERICSSON (kd) replik:
          </note>
          <note>
            Fru talman! Först ska jag säga att jag delar Michael Hagbergs
            synsätt vad gäller etikfrågorna och jakten samt jaktens betydelse,
            så att vi verkligen ser värdet av jakt som en del i förvaltaransvaret
            av en naturresurs. Jag hoppas för framtiden att man verkligen
            slår vakt om dess betydelse på olika sätt och stävjar alla oseriösa
            angrepp på jakten som form.
          </note>
          <note>
            Några synpunkter ändå. Michael Hagberg sade förutseende nog att
            han väntade sig lite frågor vad gäller just den del som rör småviltsjakten.
            Det är klart att vi ibland tycker att regeringen lägger fram bra
            förslag till riksdagen. Det har vi sagt från kristdemokraternas
            sida gäller den här propositionen. Det var steg i rätt riktning.
            Det konstiga är då att helt plötsligt gör regeringens partikamrater
            i utskottet upp om en annan linje. Det var det som var det förvånande.
            Varför ändrar sig riksdagen när regeringen har lagt fram en bra
            proposition? Varför den här förändringen mellan regeringsbeslut
            och beslut i utskottet?
          </note>
          <note>
            Ett par frågor till. Michael Hagberg sade att jägarkåren tillsammans
            med jägarorganisationerna ska arbeta med de jaktliga frågorna.
            Varför då inte jämställa jägarorganisationerna för att just få
            denna samverkan? Nu blir det ändå så att Svenska Jägareförbundet
            får en liten gräddfil. Det tror jag är olyckligt och kan skapa
            tolkningsproblem. Det hade varit bra om vi hade kunnat ha en likställighet
            också i den frågan.
          </note>
          <note type="speaker">
            Anf. 195 MICHAEL HAGBERG (s) replik:
          </note>
          <note>
            Fru talman! Gräddfil eller inte, jag vill inte formulera mig
            så. Jag vill formulera mig på ett annorlunda sätt. Jag tycker
            att man ska ta hänsyn till i det här fallet Jägareförbundet, som
            Dan Ericsson hänvisar till får åka någon slags gräddfil. De har
            legat i och haft ett hårt arbete för att bygga upp sin organisation
            och byggt upp den som en folkrörelse. Organisationen finns representerad
            i varje socken, i varje kommunkrets och hjälper till och tar ett
            ansvar för viltförvaltningen i stor utsträckning i hela Sverige.
            Den resursen tycker jag att vi ska utnyttja. Ideellt arbetande
            människor är en förutsättning för att vi ska kunna få en utveckling
            på det här området. Annars skulle det inte fungera med viltövervakning,
            statistik, spårning och inventeringar.
          </note>
          <note>
            Jägarnas Riksförbund är inte lika stora, har inte en organisation
            som fungerar i alla socknar, har inte en organisation som fungerar
            i alla kommuner. Men där
          </note>
          <note>
            Jägarnas Riksförbund finns fungerar de på ett alldeles förträffligt
            sätt. Jag vet att de här organisationerna på många ställen har
            ett gott samarbete och fungerar bra tillsammans med sina aktiva
            medlemmar. Man har ett antal projekt där man har jobbat tillsammans,
            bl.a. har jägarexamen varit ett sådant.
          </note>
          <note>
            När det gäller Lagrådet, Dan Ericsson, går våra åsikter isär.
            Här tolkar vi skrivningarna olika. Jag tolkar att skrivningen
            säger att i slutänden är det ett politiskt beslut att avgöra vad
            det är som är allmänt angeläget intresse. Nu är det så att vi
            förhoppningsvis i morgon har en majoritet i denna kammare som
            tycker att det är angeläget att vi tar med allt vilt, inte särskiljer
            något, utan vi tar med allt vilt.
          </note>
          <note type="speaker">
            Anf. 196 DAN ERICSSON (kd) replik:
          </note>
          <note>
            Fru talman! Ja, ni har en majoritet tillsammans med Centerpartiet
            i denna fråga. Men min fråga var egentligen vad som har hänt sedan
            ni under lång tid har förberett hela denna proposition. Ni visste
            att ni hade gott stöd för upplägget i kammaren. Vad är det som
            har hänt mellan regeringspropositionen och utskottsmajoritetens
            beslut? Dessa fakta var ju kända när propositionen skrevs. Det
            är lite det jag är ute efter, vad är det som har medfört den här
            vändningen? Är det bara att Centerpartiet väckte en motion, som
            ni sedan anslöt er till? Vad är det som har hänt egentligen?
          </note>
          <note>
            Det är riktigt att vi ska ta vara på folkrörelserna, och Svenska
            Jägareförbundet är en sådan. Självklart ska vi göra det. De har
            gjort ett gott arbete inom lång och historisk tid. Varför då inte
            ta vara också på den andra jägarorganisationen och ha denna samverkan
            och detta samspel? Med det här upplägget blir det ändå tolkningsproblem.
          </note>
          <note>
            Den sista frågan, fru talman, som jag har ställt till två andra
            också: Hur ser socialdemokraterna på älgjakten framöver? Kommer
            man att väcka förslag som återigen kan hota dem med mindre marker
            när det gäller möjligheten att få fälla vuxen älg? Det handlar
            om 4 000-5 000 älgar per år. Eller kan man känna sig lugn och
            trygg för många år framåt genom att det beslut som har fattats
            ligger fast? Nu ska vi inte röra detta, utan jakträtten att fälla
            vuxen älg ska finnas kvar även framdeles för ägarna av små marker.
          </note>
          <note type="speaker">
            Anf. 197 MICHAEL HAGBERG (s) replik:
          </note>
          <note>
            Fru talman! Vad har hänt från det att förslaget från regeringen
            kom? Jo, det har hänt att det har kommit motioner. De har kommit
            från Centerpartiet, de har kommit från Vänsterpartiet och de har
            kommit från Socialdemokraterna.
          </note>
          <note>
            När vi skulle behandla de motionerna i utskottet upptäckte vi
            att det här var svårt. Det visste vi tidigare också. Vi visste
            för flera år sedan att det här är svårt. Vi gick till Lagrådet,
            som jag försökte säga i mitt anförande, för att få ett råd om
            hur vi skulle tolka det angelägna allmänna intresset. Vi gick
            tillbaka.
          </note>
          <note>
            Det var väl unikt, kan jag förstå, att vi gick från utskottet
            till Lagrådet för att få ytterligare ett råd därifrån.
          </note>
          <note>
            I det här fallet tolkade kristdemokraterna och vi socialdemokrater
            Lagrådets svar till utskottet olika.
          </note>
          <note>
            Vi bedömer det som så, att när Lagrådet svarar att det är av
            politisk natur att besluta vad som är angeläget allmänt intresse
            kan man kan ta med allt vilt när det gäller det allmänt angelägna
            intresset. Vi läser som du sade tidigare i debatten den här tolkningen
            på olika sätt. Jag läser den från Lagrådet och Dan Ericsson kanske
            som någon annan läser en tjockare bok.
          </note>
          <note>
            Jag vill avsluta den här repliken med att tacka Dan för den tid
            som du och jag har jobbat ihop i utskottet och önska dig lycka
            till i ditt nya jobb i näringslivet.
          </note>
          <note>
            Tack för gott samarbete!
          </note>
          <note type="speaker">
            Anf. 198 ESKIL ERLANDSSON (c) replik:
          </note>
          <note>
            Fru talman! Jag har tre frågor till Michael Hagberg.
          </note>
          <note>
            För det första: Tycker Michael Hagberg att det är rätt att man
            nu omvandlar en avgift till en skatt? Det är det som utskottsmajoriteten
            gör vad gäller jaktkortsavgiften. Man gör en avgift till en skatt,
            som ska användas till sådana ting som normalt betalas av allmänna
            medel. Tycker Michael Hagberg att det är rätt?
          </note>
          <note>
            För det andra: Har det blivit något slags ny regeringspolicy
            att utse statliga representanter i folkrörelser i Sverige? Kommer
            socialdemokratin, regeringen, efter detta att fortsättningsvis
            utse statliga representanter, som får bidrag från samhälleliga
            medel, i handikapprörelsen eller idrottsrörelsen? Man får gå långt
            tillbaka i tiden för att se sådant. Nu tycks det vara på väg att
            under socialdemokratisk flagg återinföras i
          </note>
          <note>
            Sverige.
          </note>
          <note>
            För det tredje: När nu Michael Hagberg vet hur det är med det
            svenska skarvbeståndet, varför kan vi inte komma överens om att
            göra som vi gjorde med sälen, dvs. ge ett tillkännagivande om
            allmän jakt på skarv i Sverige?
          </note>
          <note type="speaker">
            Anf. 199 MICHAEL HAGBERG (s) replik:
          </note>
          <note>
            Fru talman! Vi har sett i utskottsarbetet att dessa frågor är
            kniviga och svåra att behandla. Jag förstår vad Eskil Erlandssons
            replik kommer att handla om i nästa steg, nämligen att avgiften
            plötsligt taxar över till att bli någon form av skatt.
          </note>
          <note>
            Jag försökte att i mitt inledningsanförande säga att jaktvårdsmedlen
            som tas in till jaktvårdsfonden oavkortat ska användas till att
            befrämja de vilda djuren och det vildas utveckling i vårt land.
            Om vi upptäcker att forskningen stannar till eller inte fungerar,
            att representanterna som föreslås till jägarförbundens styrelser
            och föreslås revidera verksamhet och kassa inte klarar detta,
            ska det vara möjligt att justera och putsa upp de förslag som
            finns. Det finns några saker till som jag inte behöver ta upp
            kammarens tid för att berätta om som jag redan nu kommer att hålla
            ögonen alldeles extra på. De har inte nämnts i debatten men måste
            justeras efter den utvärdering som ska göras om ungefär tre år.
          </note>
          <note>
            Visst Eskil Erlandsson, staten utser en herrans massa representanter
            i olika organ, bl.a. idrottsrörelsen. Regeringen utser representanter
            till t.ex. Riksidrottsförbundets styrelse. ATG är också en viktig
            sportangelägenhet, och där har staten representanter.
          </note>
          <note>
            Det är lärorikt för de statliga representanter som finns med
            i organisationerna, men de för också till mycket till organisationerna.
          </note>
          <note>
            Visst ska vi följa upp denna del också. Om detta inte fungerar
            och en hämsko läggs på organisationerna, ska det naturligtvis
            ske en justering.
          </note>
          <note type="speaker">
            Anf. 200 ESKIL ERLANDSSON (c) replik:
          </note>
          <note>
            Fru talman! Vad gäller frågan om statlig styrelserepresentation
            i folkrörelserna, kan jag konstatera att
          </note>
          <note>
            Michael Hagberg och socialdemokratin tycks ha bytt policy. Min
            uppfattning är att staten har frångått det system som var förhärskande.
            Det skedde omkring
          </note>
          <note>
            1990.
          </note>
          <note>
            När det gäller frågan om allmänna medel, tycker jag att Michael
            Hagberg med tanke på vad han har sagt ska yrka bifall till reservation
            13. I reservation 13
          </note>
          <note>
            står det att jägarnas medel ska användas för jaktliga intressen
            och ingenting annat. Allt annat ska betalas med skatt av allmänna
            medel.
          </note>
          <note>
            Jag väntar på ett svar om skarven. Varför kunde vi inte enas
            om att även i det hänseendet för främjande av friluftsliv, fiske
            osv. göra ett tillkännagivande till regeringen om jakt på skarv?
          </note>
          <note type="speaker">
            Anf. 201 MICHAEL HAGBERG (s) replik:
          </note>
          <note>
            Fru talman! Vi är många som har besökt platser där skarv är en
            sanitär olägenhet. På de platserna,
          </note>
          <note>
            Kalmar sund, Östergötlands skärgård, Sörmlands skärgård, vid
            de större insjöarna, har vi gett länsstyrelserna fria händer att
            fatta beslut om vilken skyddssituation samhället ska inta gentemot
            den formen av inkräktning. Det är en av anledningarna till att
            vi inte tyckte att vi skulle ställa oss bakom ett tillkännagivande
            i den här situationen. Vi vet att skarv är en sanitär olägenhet
            på många ställen, men där de inte har blivit det är vi inte intresserade
            av allmän jakt på skarv. Skyddssituationen fungerar hyfsat bra
            i de områden där skarven är en sanitär olägenhet. Vi får följa
            utvecklingen.
          </note>
          <note>
            Vad var den andra frågan, Eskil Erlandsson? Den har jag glömt.
            Vi får ta den saken i korridorerna!
          </note>
          <note type="speaker">
            Anf. 202 CARL G NILSSON (m) replik:
          </note>
          <note>
            Fru talman! Jag kan hjälpa till och påminna Michael Hagberg om
            den frågan. Jag har samma fråga.
          </note>
          <note>
            Vi har hört Michael Hagberg säga två tre gånger att medlen från
            jaktkorten oavkortat ska gå till jägarnas verksamhet. Men så står
            det inte i propositionen,
          </note>
          <note>
            Michael Hagberg. Där står precis tvärtom, nämligen att Jordbruksdepartementet
            förbehåller sig rätten att ta pengar ur jaktvårdsfonden för att
            betala de kostnader som finns för administration. Eftersom Michael
            Hagberg så klart har en annan uppfattning instämmer jag i
          </note>
          <note>
            Eskil Erlandssons förslag att rösta på reservation 13
          </note>
          <note>
            som handlar om det Michael Hagberg säger ska gälla.
          </note>
          <note>
            Fru talman! Det är klartext när Michael Hagberg säger att vi
            har fattat ett politiskt beslut när vi anser att småviltsjakten
            är ett allmänt angeläget intresse och att vi ska ha bestämt att
            det är så utan att läsa Sveriges grundlag - där det står någonting
            helt annat. Det är klargörande att Michael Hagberg säger så i
            detta sammanhang. Frågan uppstår då på vilket sätt, Michael Hagberg,
            populationen av hare, skogsfågel osv.
          </note>
          <note>
            påverkas genom en samordnad jakt.
          </note>
          <note type="speaker">
            Anf. 203 MICHAEL HAGBERG (s) replik:
          </note>
          <note>
            Fru talman! Tack, Carl G Nilsson, för att jag har fått möjlighet
            att svara på frågan som Eskil Erlandsson och Carl G Nilsson har
            tagit upp.
          </note>
          <note>
            Vi går nu in i en ny situation när det gäller att använda jaktkortslösarnas
            medel. Vi har det gamla bakom oss, dvs. där vi plockade ut ett
            belopp till organisationerna så att de praktiskt taget själva
            kunde avgöra hur resurserna skulle användas. Vi går in i en ny
            situation. Vi lämnar det gamla. Vi går in i en situation där myndigheterna
            och jägarnas organisationer tillsammans med jägarkåren ska bestämma
            vilken inriktning det ska vara på en långsiktig jaktpolitik. I
            den frågan har myndigheterna bakåt i tiden inte lagt sig i särskilt
            mycket. Det håller myndigheterna med om, och det framgår av svaren
            från remissinstanserna.
          </note>
          <note>
            När vi satt och diskuterade hur vi skulle utforma förslaget bedömde
            vi att det är rimligt att ge departementet möjlighet att anställa
            en person eller få resurser för att ta fram schysta beslutsunderlag
            för att tillsammans med de aktiva organisationerna ta fram en
            långsiktig jaktpolitik. Vi tyckte att det var rimligt och det
            ligger i linje med att det är bra för det vilda, jägarkåren och
            verksamheten. Därför finns denna passus med. Jag ser inte det
            som en konfiskation.
          </note>
          <note type="speaker">
            Anf. 204 CARL G NILSSON (m) replik:
          </note>
          <note>
            Fru talman! Michael Hagberg säger nu plötsligt någonting annat
            än vad han har sagt tidigare. Om regeringen för att betala den
            gemensamma administrationen tar ut pengar ur i det här fallet
            en fond som jägarna betalar till, är jaktkorten med ens inget
            annat än en jaktskatt.
          </note>
          <note>
            Michael Hagberg kan väl i nästa replik svara på frågan på vilket
            sätt en samordnad jakt påverkar populationerna av småvilt.
          </note>
          <note>
            Låt mig också fråga vad Michael Hagberg anser om det sätt på
            vilket departement och naturvårdsverk har behandlat frågan om
            skyddsjakt på varg. Tycker inte Michael Hagberg att det vore på
            tiden att införa rätt till nödvärn också mot varg?
          </note>
          <note type="speaker">
            Anf. 205 MICHAEL HAGBERG (s) replik:
          </note>
          <note>
            Fru talman! Jag tycker som socialdemokrat inte att det är aktuellt
            just nu med rätt till nödvärn mot varg. Jag ser framför mig en
            vargstam om möjligen
          </note>
          <note>
            200 djur i framtiden. Jag tror att vi i vårt land har plats för
            200 djur, om vi inte har dem på samma ställe. Jag menar inte att
            vare sig Carl G Nilsson eller
          </note>
          <note>
            Michael Hagberg är kompetenta att bestämma om en viss varg ger
            rätt till nödvärn, utan jag känner större förtroende till att
            expertis och myndighetspersoner tillsammans med de människor som
            lever i områden där det börjar bli för trångt kan välja ut en
            enskild varg som får jagas.
          </note>
          <note>
            Vi har i dag kommit så pass långt att vi har möjlighet att ta
            beslut om skyddsjakt på en enskild individ. Jag tycker att det
            är bra. Det är bra för vargstammen, och det ger även en signal
            till oroliga människor som bor i vargområden. Vi kan plocka bort
            någon enskild individ som vi vet ställer till problem.
          </note>
          <note>
            Nödvärnsjakt på varg är ännu inte aktuell för mig och oss, men
            däremot är det numera aktuellt med skyddsjakt också när det gäller
            varg.
          </note>
          <note type="speaker">
            Anf. 206 GUDRUN LINDVALL (mp) replik:
          </note>
          <note>
            Fru talman! Också jag kommer att knyta an till det som tidigare
            repliktalare har frågat om. Jag vill först och främst säga att
            jag delar regeringens uppfattning om hur medel ur jaktvårdsfonden
            ska fördelas. Jag tycker att det förslag som föreligger är bra.
            Jag hoppas också att jägarna anser att det är fullt skäligt att
            bidrag går t.ex. till Statens veterinärmedicinska anstalt för
            att den ska titta på varför insända döda vilda djur har dött.
            Jag hoppas också att man anser det vara fullt skäligt att polismyndigheten
            får pengar ur jaktvårdsfonden för att spåra skadade vilda djur
            i naturen, likaväl som det är skäligt att Naturskyddsföreningen
            som tidigare får en halv miljon bl.a. för att jobba med hotade
            arter. Även de kan ibland behöva viss viltvård.
          </note>
          <note>
            Jag har två frågor till Michael Hagberg. För det första skriver
            regeringen i sitt förslag att den anser att när det gäller småviltet
            påverkas bestånden ytterst lite av jakt. Man menar att andra saker
            påverkar populationerna mera, klimat osv., bl.a. beroende på att
            småviltet har ganska hög reproduktionsförmåga. Man anför i propositionen
            också att man mellan områden där det har varit jakt respektive
            inte har varit jakt inte kan se någon större skillnad i populationerna.
          </note>
          <note>
            Detta är grunden för regeringens ståndpunkt. I
          </note>
          <note>
            betänkandet anför utskottsmajoriteten bestående av s, v och c
            att jakt under vissa förhållanden kan påverka arter av småvilt.
            Jag vill veta vad Michael Hagberg anser om detta.
          </note>
          <note>
            För det andra: På vilket sätt påverkas populationerna av de här
            arterna av samordningen av jakten?
          </note>
          <note type="speaker">
            Anf. 207 MICHAEL HAGBERG (s) replik:
          </note>
          <note>
            Fru talman! När man samarbetar i ett projekt kommer man överens
            om ett område, förhoppningsvis men inte alltid i enighet, där
            man kan dra åt samma håll. Vi menar från majoritetens sida att
            därest man vill dra åt samma håll för att få en positiv utveckling
            av allt vilt, gör man gemensamma åtaganden av olika slag. Det
            kan gälla viltvatten, stödutfodring, viltåkrar och jaktavstående.
            Man kan bestämma sig för att lägga jakttrycket på en annan del
            av ett område. Man kan förvalta även småvilt i ett större område.
          </note>
          <note>
            Då kan man få ett större genomslag, och man kan många gånger
            se en snabbare utveckling av det vilda.
          </note>
          <note>
            Samarbete är en av de viktigaste faktorerna. Man ska hjälpas
            åt med att dra åt samma håll. Det främjar viltvården och det vilda.
          </note>
          <note type="speaker">
            Anf. 208 GUDRUN LINDVALL (mp) replik:
          </note>
          <note>
            Fru talman! Det var inget svar på frågorna. Jag tolkar detta
            så att Michael Hagberg anser att en samordning av småviltsjakten
            påverkar viltet. Det måste betyda att det som står i betänkandet
            är det rätta, nämligen att jakt kan påverka småviltets individantal.
          </note>
          <note>
            Jag är då mycket förvånad över att Michael Hagberg inte driver
            att vi får en samordning av ripjakten i fjällen. I dag bedrivs
            den utan någon som helst samordning. Man tittar inte alls på hur
            populationerna ser ut och försöker inte på något sätt få ett jämnt
            jakttryck. Vi har i motion efter motion tillsammans med jägare
            och med Sveriges ornitologer lagt fram förslag till en ekologiskt
            hållbar ripjakt, som innebär att man försöker att samordna jakten
            lite bättre.
          </note>
          <note>
            Det har nu i utskottets betänkande slagits fast att jakt påverkar
            småviltspopulationen. Jag tycker, Michael Hagberg, att det är
            dags att ripjakten blir bättre organiserad också i Sverige.
          </note>
          <note>
            Jag skulle också vilja ställa en annan fråga. Det står på s.
            70-71 i propositionen att det är markägaren och jakträttshavaren
            som svarar för den praktiska jakten och viltvården. De har alltså
            huvudansvaret.
          </note>
          <note>
            Michael Hagberg är så angelägen att vara Jägareförbundet till
            lags att man nästan funderar över om han sitter i dess knä. Man
            slår fast att Jägareförbundet inte ska vara en myndighet. Vad
            ska det då göra?
          </note>
          <note type="speaker">
            Anf. 209 MICHAEL HAGBERG (s) replik:
          </note>
          <note>
            Fru talman! När det gäller förvaltningen av småvilt på statens
            mark ovanför odlingsgränsen har Gudrun Lindvall hävdat att det
            är upplåtelseformen som det är fel på. Vi lämnar möjlighet för
            hela Sveriges befolkning att utan att behöva stå och tumma på
            kepsen komma ut och uppleva jaktsituationen ovanför odlingsgränsen.
            Då är det upplåtelseformen det är fel på. Då tänker Gudrun Lindvall
            inte på det vilda.
          </note>
          <note>
            Jag ser en stor möjlighet att vi i en framtid ska kunna se en
            samordnad förvaltning av det småvilt som finns ovanför odlingsgränsen.
            Vi har i dag tre olika system: ett för Jämtland, ett för Västerbotten
            och ett för Norrbotten. Om Gudrun Lindvall visste hur jag jobbar
            med att få länsstyrelserna att förstå att de måste dra åt samma
            håll. På så sätt kan vi få en förvaltning av småviltsstammarna
            ovanför odlingsgränsen som fungerar på ett bra sätt. Det är viktigt
            att man drar åt samma håll.
          </note>
          <note>
            Det är klart att huvudansvaret för jakten ligger på markägaren
            och jakträttsinnehavaren. De har att tillsammans i viltvårdsområdet
            eller tillsammans med sina grannar utveckla jakten. Men jag ser
            jägarnas organisationer - båda två - som ett oerhört viktigt opinionsinstrument.
            De kan tillsammans med jägarkåren bedriva studiecirklar i utbildning
            av eftersökshundar och viltspårning. Man kan tillsammans i kommundelarna
            och ute i länen lära ut sina erfarenheter, allt för att i slutändan
            främja viltstammarna.
          </note>
          <note>
            Det är den uppgift som jag vill ge de folkrörelser som arbetar
            med den här typen av frågor. Jag tycker att det är ett angeläget
            jägarintresse att det här fungerar.
          </note>
          <note type="speaker">
            Anf. 210 ÅKE SANDSTRÖM (c):
          </note>
          <note>
            Fru talman! Det är intressant att följa den här debatten där
            vi diskuterar betänkandet Jaktens villkor.
          </note>
          <note>
            Men ibland får man en känsla av att betänkandet heter Nya hinder
            för jakten. Så är det alltså inte.
          </note>
          <note>
            Betänkandet bygger på en utredning med samma namn. En av uppgifterna
            för ensamutredaren har varit att undersöka förutsättningarna för
            att underlätta bildandet av jaktvårdsområden och vi vet vad resultatet
            är.
          </note>
          <note>
            För det första är det första gången som jag deltar i en jaktpolitisk
            debatt och jag måste säga att det är en negativ upplevelse - inte
            debatten här men det som har föregått den. Jag trodde inte att
            organisationer som ska använda medlen utnyttjar tidskrifter och
            kopieringsapparater till att sprida sådana falsarier och vilseledande
            uppgifter som vi fått vara med om. Jag trodde faktiskt inte att
            något sådant förekom. Men att få igenom två färdigskrivna identiska
            motioner här i kammaren är väl i och för sig en framgång.
          </note>
          <note>
            Jag vill utgå från ett mer verklighetsnära perspektiv och behöver
            ingen information av nämnda slag från berörd tidskrift. Inte heller
            behöver jag lobbyister. Jag har 35 års erfarenhet av jakt i sex
            olika län och i 20 år har jag varit en av 4 000 förtroendevalda
            som jobbat med de här frågorna. Jag betackar mig för det sätt
            på vilket man fått information från visst håll. I
          </note>
          <note>
            stället tror jag att verkligheten är en god bakgrund för en sådan
            här diskussion. Jag har dock stor respekt för att vi ser olika
            på jakten i landet, från nord till syd.
          </note>
          <note>
            När man i mitt län, Västerbottens län, har 1 300
          </note>
          <note>
            deltagare på opinionsmöten mot Ulla Petterssons utredning och
            den allra största majoriteten är markägare är det klart att jag
            tar till mig det. Det ger ju en del av erfarenhetsbakgrunden.
          </note>
          <note>
            För det andra är, i likhet med vad Eskil Erlandsson har sagt,
            huvudförändringen i dag och det vi ska fokusera på att vi får
            mycket starkare majoritetsregler för bildandet av områden. Det
            blir alltså svårare att bilda områden och lättare att upplösa
            sådana. Det tycker jag att vi ska vara överens om.
          </note>
          <note>
            Dagens jaktvårdsområden, som benämningen i dag är, består av
            124 000 markägare och omfattar 7
          </note>
          <note>
            miljoner hektar.
          </note>
          <note>
            För det tredje gör man när det gäller småviltsjakten en tjäder
            av en fjäder. Här finns nämligen inget folkligt krav på en sådan
            här förändring, utan det hela är konstruerat utifrån ett lagtekniskt
            resonemang. Inte på något ställe, inte i något län, där man har
            bra områden har jag hört krav om att plocka ut småviltjakten.
            Det hela är fullständigt gripet ur det teoretiska lagverket.
          </note>
          <note>
            För en mycket stor majoritet av de 124 000 markägarna handlar
            det inte om en inskränkning utan om en förstärkning av rätten
            att få gå ut och jaga med andra på större arealer; det är läget.
          </note>
          <note>
            Jag fick en direkt fråga från Carl G Nilsson och eftersom jag
            hört av tre grupper av människor vill jag gärna fråga Carl G Nilsson:
            För vilken av de här grupperna skulle det vara bra att splittra
            upp markerna för småviltjakt? Kan det vara bra för en liten markägare
            som jag som har 30 hektar? Kan det vara bra för jägaren utan mark
            som just har skaffat en drivande hund? Kan det vara bra för de
            ägare till stugbyar och hotell som har ringt mig och som säljer
            jaktkort till gäster och turister? Jag väntar med spänning på
            svar.
          </note>
          <note>
            För det fjärde gäller det organisationsfrågan. Både i denna kammare
            och i utskottet finns det en stor sakkunskap då det gäller lantbrukets
            organisationer.
          </note>
          <note>
            Jag har gjort jämförelser och har ett par alternativa exempel
            där man säger att organisationerna ska jämställas. Tänk om någon
            skulle säga till utskottets värderade ordförande, som tyvärr ska
            sluta: Säg till
          </note>
          <note>
            LRF att dela upp uppgifterna mellan sig och Småbrukare i Väst,
            för det är ändamålsenligt. Ungefär så är det med proportionerna
            i det här sammanhanget. Man jämför 7 anställda i Södertälje med
            128 anställda i hela landet liksom närmare 200 000 medlemmar med
          </note>
          <note>
            15 000 medlemmar.
          </note>
          <note>
            I betänkandet föreslås mer pengar till den lilla organisationen,
            och flera ska dela på jaktvårdsfondens medel. Där skulle vi kunna
            ha en lång debatt. Självfallet gör de drygt 4 000 förtroendevalda
            redan en insats som - med 60 kr i timmen - värderas till 300
          </note>
          <note>
            miljoner kronor. Det är klart att det då är lite magstarkt att
            påstå att jägarna också ska betala t.ex.
          </note>
          <note>
            SVA men det är en annan diskussion som vi får ta en annan gång.
            I organisationsfrågan sägs det att den större organisationen ska
            ha ett huvudansvar. Det innebär ju att man inte ensam har ansvaret.
            Nog om detta.
          </note>
          <note>
            För det femte har vi rovdjursfrågorna. Vi får säkert ytterligare
            en debatt om dessa. Vi ska ha en rovdjursstam som ska leva i balans
            och med acceptans från lokalbefolkning, areella näringar och rennäring.
          </note>
          <note>
            Vi måste få till stånd en rovdjursförvaltning då vi har enats
            om en rovdjurspolicy. Därefter borde med lätthet besluten kunna
            föras till länsnivå där vi har den nya länsviltnämnden och därmed
            en form av demokratisk förankring vad gäller de parter som berörs
            av jakten.
          </note>
          <note>
            För det sjätte gäller det viltövervakningen och viltforskningen
            som vi berör i en reservation. Det är synnerligen viktigt att
            även medel ur jaktvårdsfonden kan gå till viltövervakning och
            viltforskning. Vi har en värdefull kompetens i vårt land att ta
            till vara.
          </note>
          <note>
            Detta får inte spolieras.
          </note>
          <note>
            För det sjunde och slutligen vill jag beträffande sälstammen
            säga följande. Gudrun Lindvall talar om ett liv i balans - i havet
            och utefter kusterna. Jag tror att man då har verkligheten mycket
            långt bakom sig.
          </note>
          <note>
            I förrgår fick jag besked från forskarna hos
          </note>
          <note>
            Världsnaturfonden på finska sidan som den gångna helgen uppmärksammade
            en anhopning av 1 600
          </note>
          <note>
            sälar på den finska sidan och 460 sälar på Västerbottenssidan,
            i nära anslutning till varandra.
          </note>
          <note>
            Genom bristen på beslut - det fattas alltså både handlingskraft
            och beslut - har en hel yrkesgrupp utarmats, åtminstone längs
            Norrlandskusten. Konferenserna avlöser varandra men nu måste någonting
            hända. Vi har en stor mängd sälar men jag kan inte se det som
            en merit att fortsätta med att ösa pengar i havet. Tillkännagivandet
            går således i rätt riktning.
          </note>
          <note>
            Eftersom utskottets ordförande Dan Ericsson har funderat över
            älgjakten skulle jag vilja bidra till hans fundering genom att
            ställa en undrande fråga till Dan
          </note>
          <note>
            Ericsson. Är Dan Ericsson för eller mot produktionsanpassad älgjakt?
          </note>
          <note>
            Allra sist yrkar jag bifall till reservationerna 12
          </note>
          <note>
            och 22.
          </note>
          <note type="speaker">
            Anf. 211 CARL G NILSSON (m) replik:
          </note>
          <note>
            Fru talman! Jag bad Åke Sandström förklara varför jakt på hare,
            räv eller skogsfågel är av så allmänt intresse och så angeläget
            att det motiverar inskränkt äganderätt. Åke Sandströms svar är
            ungefär goddagyxskaft. Han svarar nämligen med en fråga om denna
            tvångsbildning är bra för ett hotell som vill sälja jaktkort,
            eller vad det nu var.
          </note>
          <note>
            Jag vill gärna upprepa vad jag flera gånger i kväll har sagt:
            Det är alldeles utmärkt med samarbete och samordning liksom med
            verksamhet över ägandegränserna. Tillika är jag övertygad om att
            detta fungerar bäst om det sker bäst på frivillig väg. Det gäller
            vare sig det är fråga om jaktvård och vilt som går över gränserna
            eller det är fråga om fiskevård och fisk som går över gränserna.
          </note>
          <note>
            Jag har hjälpt till vid bildandet av många fiskevårdsområden
            och min erfarenhet är att det fungerar mycket bra - ja, bäst -
            om bildandet sker på frivillig väg. Men den springande punkten
            i kväll i diskussionen mellan oss och - trist nog, skulle jag
            vilja säga -
          </note>
          <note>
            Centerpartiet är detta med att inte värna den enskilda äganderätten.
            Har Åke Sandström inga dubier mot de så pass lösa boliner som
            vi nu pratar om beträffande samordningen av småviltjakt och som
            det i och för sig är fråga om i och med dagens lagstiftning? Den
            plump som vi för närvarande har i det protokollet rättfärdigar
            ju inte att vi inte ändrar på detta. Och har
          </note>
          <note>
            Åke Sandström inga dubier mot att just Centerpartiet nu bidrar
            till att den här möjligheten till tvångslagstiftning består genom
            Centerns röstförklaring tillsammans med resten av majoriteten?
          </note>
          <note type="speaker">
            Anf. 212 ÅKE SANDSTRÖM (c) replik:
          </note>
          <note>
            Fru talman! Detta har berörts många gånger tidigare här i kväll.
            Men jag uppfattar inte en sådan inskränkning. Som jag har uppfattat
            verkligheten - och den har styrt mig - så är detta inte någon
            inskränkning att tala om. I de län som jag känner till har detta
            nämligen betytt utökade jaktmöjligheter. Detta kan vi se på olika
            sätt - det är fullt klart.
          </note>
          <note>
            När det gäller tolkningen av propositionens namn,
          </note>
          <note>
            Jaktens villkor, så har vi fått väldigt många belägg för hur
            det blir om man splittrar markerna. Det blir svårt att över huvud
            taget bedriva jakt.
          </note>
          <note>
            Vi kan föra den här diskussionen länge, men jag har som sagt
            inte uppfattat att det är en inskränkning som vi talar om.
          </note>
          <note type="speaker">
            Anf. 213 CARL G NILSSON (m) replik:
          </note>
          <note>
            Fru talman! Då nödgas jag att upplysa Åke Sandström om att den
            lagstiftning som majoriteten står i begrepp att rösta om i morgon
            kommer att innebära denna möjlighet: om jag inte vill delta i
            den samordnade jakten på småvilt trots att mina grannar vill göra
            det, så tvingas jag att göra det. Och jag får acceptera att de
            i den andra delen av jaktvårdsområdet jagar på min mark, antingen
            jag vill det eller inte.
          </note>
          <note>
            Nu kom Åke Sandström med den motivering som jag har fastnat vid
            och hakat upp mig på i det betänkande som tydligen också Åke Sandströms
            parti står bakom. Det står:
          </note>
          <note>
            Vidare bör det ingrepp i markägandet som samordningen innebär
            enligt utskottets uppfattning vägas mot det faktum att den berörda
            markägaren får möjlighet att jaga inom hela det område som viltområdesföreningen
            omfattar.
          </note>
          <note>
            Tack så mycket! Jag får alltså svaret: Vi kommer visserligen
            att tvinga oss på, och jaga på din mark, men i stället får du
            jaga på vår mark också antingen du vill eller inte.
          </note>
          <note type="speaker">
            Anf. 214 ÅKE SANDSTRÖM (c) replik:
          </note>
          <note>
            Fru talman! När det gäller jaktens villkor så är detta klart
            en korrekt beskrivning. Det innebär det här. Men huvudförändringen,
            den stora förändringen, är de ändrade majoritetsreglerna. Jag
            tror inte att det kommer till särskilt många jaktvårdsområden
            ytterligare. Man måste uppfylla huvudreglerna för bildandet, och
            det gäller som sagt en stor andel.
          </note>
          <note>
            Jag stannar där på den punkten.
          </note>
          <note type="speaker">
            Anf. 215 GUDRUN LINDVALL (mp) replik:
          </note>
          <note>
            Fru talman! Man blir lite förvånad. Här står jägare och talar
            om att det är fantastiskt bra med samordning av jakten, för vem
            vill splittra markerna osv. Men om det nu är så bra - varför kan
            man då inte lita på frivilligheten? Varför skulle några jägare
            vilja splittra jakten på ett sådant sätt att den inte går att
            bedriva?
          </note>
          <note>
            Det skulle jag gärna vilja ha svar på. Om det är så bra med samordning
            av småviltsjakten - varför måste det då vara en tvångslag runt
            det?
          </note>
          <note>
            Detta är väldigt förvånande, måste jag säga som icke jägare.
            Det finns ingenting i det regeringsförslag som har lagts fram
            som omöjliggör en samordning av småviltsjakten på frivillig basis.
            Varför var Centerpartiet tvunget att gå ihop med Vänsterpartiet
            och
          </note>
          <note>
            Socialdemokraterna om just en tvångslag? Det är ju det som detta
            handlar om. Det finns ingen här som anser att man inte ska få
            samordna småviltsjakten om man vill.
          </note>
          <note>
            När det gäller säl kan jag säga att den motion som detta baseras
            på är skriven av mig och en person som har jobbat som tullare
            i många år utefter Norrlandskusten och har mycket stor erfarenhet
            av säl.
          </note>
          <note>
            Man kan konstatera att den försöksjakt som bedrevs 1997 visade
            att det var mycket svårt att jaga säl.
          </note>
          <note>
            Det är ett litet huvud som guppar, och man ska ofta skjuta från
            ett rörligt föremål - en båt. Två sälforskare hoppade av därför
            att de ansåg att försöket var oetiskt.
          </note>
          <note>
            Från Miljöpartiets sida har vi stor förståelse för fisket utefter
            kusten. Vi anser att man ska försöka hitta former både för att
            kunna ha kvar ett lokalt fiske och även säl. Därför har vi varit
            så angelägna att se till att man, som Åke Sandström säger, kastar
            pengar i sjön. Vi anser nämligen att om samhället vill bevara
            säl, varg, lo, björn eller vad det nu vara må - tranor eller någonting
            annat - så är det ett angeläget allmänt intresse, och då ska pengar
            utgå från statskassan. Det är det som har varit vår utgångspunkt
            när vi, som Åke
          </note>
          <note>
            Sandström säger, kastar pengar i sjön.
          </note>
          <note>
            Vi anser också att det är rätt när man t.ex. med statliga medel
            ser till att konflikterna mellan varg och fårägare undanröjs.
            Vargen respekterar elstängsel.
          </note>
          <note>
            Det går alltså, om man vill.
          </note>
          <note type="speaker">
            Anf. 216 ÅKE SANDSTRÖM (c) replik:
          </note>
          <note>
            Fru talman! I första hand värnade jag yrkesfiskarna också. Det
            är detta som inte är möjligt. Beträffande sälen har vi nu släppt
            det hela så långt att jag personligen inte tror att det är möjligt
            att komma till rätta med problemen - hur vi än gör.
          </note>
          <note>
            Vi har startat ett stort projekt upp efter Norrlandskusten tillsammans
            med Finland, där man tar vara på den gamla kulturen, fångstredskapen,
            kunnandet och allt detta. Men problemet är att det är en generation
            för sent att lära sig säljakt på det riktiga, gamla sättet.
          </note>
          <note>
            Ska vi få fram medel till alla skador, och låta rovdjur och sälar
            - jag räknar sälen till rovdjuren - föröka sig fritt så kommer
            det att behövas mycket pengar på det kontot. Det är fullt klart.
          </note>
          <note type="speaker">
            Anf. 217 GUDRUN LINDVALL (mp) replik:
          </note>
          <note>
            Fru talman! Jag fick inte svar på frågan - vilket jag tycker
            är ganska förvånande - om varför Åke
          </note>
          <note>
            Sandström inte förutsätter att jägarna kommer att samordna småviltsjakten
            frivilligt, om det nu är så att det finns så mycket fördelar med
            samordning av jakten. Det tycker jag är en mycket viktig fråga.
            Om samordning av småviltsjakten är viktig för att inte splittra
            marker och för att göra jakten effektivare och bättre - varför
            måste det vara en tvångslag?
          </note>
          <note>
            Det är ganska intressant att konstatera att de som är intresserade
            av detta allmänna intresse är färre än dem som är organiserade
            i rid- och hästverksamheten.
          </note>
          <note>
            Jakten är i dag ett fritidsintresse - ett fritidsintresse som
            jag har respekt för. Men om småviltsjakten kan anses som ett angeläget
            allmänt intresse så måste väl
          </note>
          <note>
            Åke Sandström hålla med om det som vi kvinnor i ganska stor utsträckning
            ägnar oss åt - det finns en majoritet av män i jägarkåren och
            en majoritet av kvinnor bland människor som håller på med hästar
            och ridning - också i många lägen måste anses som ett angeläget
            allmänt intresse. Eller hur?
          </note>
          <note type="speaker">
            Anf. 218 ÅKE SANDSTRÖM (c) replik:
          </note>
          <note>
            Fru talman! Jag har varit med och drivit fram medel och insatser
            för ridning också, men det hör inte riktigt till det här ämnet.
          </note>
          <note>
            Det hela är fortfarande frivilligt. Det bildas, och det kommer
            att bildas, viltvårdsområden. Det kommer fortfarande att finnas
            många jägare som föredrar att sitta på en egen torva och skjuta
            efter något smalt skifte på 40 meter - det ingår kanske mer i
            älgjaktens uppläggning.
          </note>
          <note>
            Jag har aldrig uttryckt mig på det sättet att all jakt måste
            samordnas. Men möjligheten ska ändå finnas i viltvårdsområdena.
            Den andra delen är fullkomligt möjlig fortsättningsvis också.
          </note>
          <note type="speaker">
            Anf. 219 DAN ERICSSON (kd) replik:
          </note>
          <note>
            Fru talman! Anledningen till att jag begärde replik var att jag
            fick en direkt fråga om vad jag ansåg att produktionsanpassad
            älgjakt var.
          </note>
          <note>
            Jag måste säga, fru talman, att jag var väldigt lugnad efter
            Eskil Erlandssons besked tidigare om älgjakten. Han såg ingen
            anledning att som det utvecklar sig nu ta några nya initiativ,
            utan han ville låta småmarksägarna fortsätta bedriva sin älgjakt.
            Nu är jag betydligt mer bekymrad, efter frågan från Åke
          </note>
          <note>
            Sandström. Jag vet nämligen vad som ligger bakom.
          </note>
          <note>
            "Produktionsanpassad älgjakt" är ett mantra som har använts i
            många år. Det ska bara vara till för att stormarksägarna och licensområdena
            ska lägga beslag på älgjakten. Man ska frånta småmarksägarna den
            möjligheten.
          </note>
          <note>
            Man kan fråga sig vad som är produktionsanpassad älgjakt. Är
            det de här stora områdena, som faktiskt inte föder så många älgar?
            Eller är det de små markerna, som på många sätt föder älgarna?
            Jag tror nog vi kan lämna den debatten.
          </note>
          <note>
            Principfrågan är: Vill Åke Sandström se till att behålla jakträtten
            på vuxen älg för dem med mindre marker? Det gäller de 4 000-5
            000 älgar som fälls årligen. Eller vill Åke Sandström ta bort
            den möjligheten?
          </note>
          <note>
            Sedan, fru talman, kan jag inte låta bli att kommentera också
            ett par andra saker.
          </note>
          <note>
            Varför skåpar Åke Sandström ut Jägarnas riksförbund? Förbundet
            är uppenbarligen mindre än Svenska
          </note>
          <note>
            Jägareförbundet, men visst har det verksamhet i hela landet!
            Visst bedriver förbundet en god utbildningsverksamhet och allt
            det där. Storleken kan ju förändras. Så sker i det politiska livet,
            mellan partierna, och så kan också ske vad gäller organisationer.
          </note>
          <note>
            Allra sist: Åke Sandström talar om frivillighet och möjlighet
            vad gäller småviltsjakten. Det handlar faktiskt om tvång. Jag
            tycker att det är lite tragiskt att ett parti som det tidigare
            Bondeförbundet och Centerpartiet, som har stått för äganderätten,
            nu skriver en motion till Sveriges riksdag som gör att det skapas
            en majoritet för tvångsinslag direkt riktade mot äganderätten.
            Hur kan det ha gått så med Centerpartiet?
          </note>
          <note type="speaker">
            Anf. 220 ÅKE SANDSTRÖM (c) replik:
          </note>
          <note>
            Fru talman! När det gäller den produktionsanpassade älgjakten
            är det möjligt, som Dan Ericsson säger, att stora områden föder
            färre älgar och små områden föder fler älgar. Men jag är rättvis
            till min natur, och jag vill att det så långt det är möjligt ska
            vara en produktionsanpassad jakt. Det följer det som kan beskattas.
          </note>
          <note>
            Sedan vet jag att det råder delade meningar om de förslag som
            finns. De finns ingen anledning att ta upp dem nu, och jag har
            inte heller hört någon propå om att de ska tas upp till behandling.
            Så det systemet torde leva vidare.
          </note>
          <note>
            Jag har aldrig funderat över om någon liten organisation täcker
            hela landet eller inte. Jag konstaterade bara att man hade anställda,
            resurser och sådant. Det ordbruk som har använts före mötet i
            dag gör mig mycket bekymrad.
          </note>
          <note>
            I övrigt har vi tidigare betonat vad som betraktas som intrång
            i äganderätten och inte. Jag har inga ytterligare kommentarer
            där.
          </note>
          <note type="speaker">
            Anf. 221 DAN ERICSSON (kd) replik:
          </note>
          <note>
            Fru talman! Åke Sandström talar om rättvisa när det gäller älgjakten.
            Men vad det för rättvisa att frånta jakträttsinnehavare med mindre
            marker rätten att fälla en vuxen älg?
          </note>
          <note>
            Jag hoppas att Åke Sandström kan ge besked om att han inte är
            beredd att medverka till detta utan att låta det hela ligga som
            det ligger så att det blir lugn och ro i den frågan för många
            år framöver.
          </note>
          <note>
            Sedan ville inte Åke Sandström ytterligare kommentera äganderättsfrågan.
            Frivillighet och möjlighet är inte synonymt med det som utskottsmajoriteten
            nu säger. Det handlar om tvång och om ett fråntagande av äganderätten.
            Det är detta som jag tycker är det tragiska, att Centerpartiet
            - tidigare Bondeförbundet
          </note>
          <note>
            - som har stått tydligt upp för äganderätten, nu har lämnat dessa
            barrikader och skrivit motioner till Sveriges riksdag som har
            lett till en majoritet som nu ser till att sätta ut äganderätten
            på ett sluttande plan.
          </note>
          <note type="speaker">
            Anf. 222 ÅKE SANDSTRÖM (c) replik:
          </note>
          <note>
            Fru talman! Vi har diskuterat hur äganderätten påverkas hela
            kvällen och konstaterat att den stora och viktiga förändringen
            gäller de ändrade majoritetsreglerna. Jag tror att man löser väldigt
            många av dessa problem. Det kommer inte att bildas områden där
            man inte gillar detta. Talet om att ta ifrån någon äganderätten
            är starkt överdrivet.
          </note>
          <note>
            Beträffande älgjakten kan jag lova att jag inte kommer att agera
            i den frågan. Kan Dan Ericsson påvisa var i jaktförordningen det
            står att alla har rätt att skjuta en vuxen älg, då vore det intressant
            att ta del av det svaret senare. Jag har nämligen inte funnit
            det någonstans.
          </note>
          <note type="speaker">
            Anf. 223 OLLE LINDSTRÖM (m):
          </note>
          <note>
            Fru talman! Att komma upp som sist anmälde talare i en sådan
            här debatt är ju inte det allra lättaste.
          </note>
          <note>
            Det finns kanske inte så mycket mer att säga, men jag kan ändå
            inte låta bli att ta upp en del frågor.
          </note>
          <note>
            För det första gäller det lagen om viltvårdsområden. För det
            andra gäller det viltvårdsområdesföreningens beslutsbefogenheter.
            För det tredje gäller det administrationen av jakten och viltvården.
          </note>
          <note>
            När det gäller villkoren för bildande av viltvårdsområde är förslaget
            i betänkandet ett steg i rätt riktning som flera här har sagt.
            Men fortfarande kan enskilda markägare tvångsanslutas. Enbart
            detta faktum reagerar i varje fall jag och många andra på.
          </note>
          <note>
            Det har här sagts - bl.a. av Eskil Erlandsson - att det rör sig
            om bara 20 % och att det inte är så farligt.
          </note>
          <note>
            Men om det är 5 % eller 1 % som tvångsansluts är det ett felaktigt
            ingrepp i äganderätten. På vilket annat område skulle vi över
            huvud taget besluta om en tvångsanslutning? T.o.m. LO tog bort
            tvångsanslutningen till de fackliga organisationerna för några
            år sedan. Detta är en helt oacceptabel inskränkning i äganderätten.
          </note>
          <note>
            Att med tvång ta över förfoganderätten från enskild markägare
            har regelmässigt inneburit problem och onödiga konflikter. Den
            jägare och markägare som av olika anledningar inte har möjlighet
            att delta när jaktledare och viltvårdsområdesföreningens styrelse
            beslutar vid vilken tidpunkt man ska jaga fråntas i princip möjligheten
            att jaga.
          </note>
          <note>
            Ett av motiven för bildande av viltvårdsområden sägs vara att
            de bättre ska främja vården av berörda viltslag. Jag är inte alls
            säker på det.
          </note>
          <note>
            Av det som flera talare här har sagt kan man få uppfattningen
            att det endast är inom ett jaktvårdsområde eller viltvårdsområde
            som det är möjligt att främja viltvården. Det är inte alls min
            erfarenhet. Jag har mark i ett frivilligt bildat jaktvårdsområde
            och även jaktmark utanför. Jag ser ingen skillnad på sättet att
            främja och värna om viltet. Det är inte enbart inom samordnad
            jakt som man klarar det.
          </note>
          <note>
            Utskottsmajoriteten nöjer sig inte med att viltvårdsområdena
            ska hantera klöverviltet utan de ska också hantera småviltsjakten.
            Det är också en förändring som flera här har tagit upp. Det är
            många som har hört av sig till mig. När Åke Sandström säger att
            de allra flesta uppe i norr har uppfattningen att det måste ligga
            inom viltvårdsområden talar han i varje fall inte för Norrbotten,
            det är jag övertygad om.
          </note>
          <note>
            Många brev och kontakter som har nått mig visar på något helt
            annat.
          </note>
          <note>
            Nu ska det inte uppfattas som att jag har någonting emot viltvårdsområden,
            men än en gång: Det måste vara fullständig frivillighet som råder.
            Då får man också det bästa utfallet. Det är det säkraste sättet
            att undvika konflikter.
          </note>
          <note>
            Här blir man orolig över Centerpartiets inställning. Man sätter
            gränsen för äganderätten på en sådan nivå att den kan tummas på
            också i andra situationer.
          </note>
          <note>
            Låt mig bara påminna om att den förre centerledaren Thorbjörn
            Fälldin var ordförande i äganderättsfrämjandet i 10-12 år. Han
            arbetade enträget för att vi i Sverige skulle ha en ovillkorad
            äganderätt, ungefär som i många andra länder i Europa. Thorbjörn
            Fälldin kom bara en bit på väg och jag undrar vad han skulle säga
            i dag när Centerpartiet faktiskt går åt det motsatta hållet. Det
            tycker jag är värt att notera.
          </note>
          <note>
            Jag skulle också nämna lite grann om viltvårdsområdesföreningens
            beslutsbefogenheter. Här har remissinstanserna - Svea hovrätt,
            Uppsala universitet och Lagrådet - den uppfattningen att en viltvårdsområdesförenings
            rätt att besluta om jaktfrågor får anses vara en otillåten delegering
            av normgivningsmakt till ett enskilt rättssubjekt. Man skriver
            också i remissvaren att det strider mot regeringsformen 8 kap.
            samtidigt som det är en ytterligare inskränkning i äganderätten.
          </note>
          <note>
            Då är frågan: Är det verkligen så att politiker bättre kan göra
            en sådan bedömning än dessa rättsinstanser som säkerligen har
            läst på frågan ordentligt innan de skriver remissvaren. Nu går
            man ifrån detta. Och enligt 10 § jaktlagen tillkommer jakträtten
            den enskilde jakträttsinnehavaren. Nu överlåter man den till en
            annan. Det är också andra myndigheter som har hanterat det här
            under många år som nu kommer i ett helt annat läge.
          </note>
          <note>
            Avslutningsvis har jag också några synpunkter på administrationen
            av jakten och viltvården. I jaktutredningen och också i propositionen
            föreslogs att
          </note>
          <note>
            Svenska Jägareförbundet inte skulle ha statsmakternas uppdrag
            att ensamt svara för ledningen av den praktiska viltvården och
            jakten. Man menade att uppdraget i stället bör ges till berörda
            myndigheter tillsammans med markägare, jägare och andra intressenter.
            Den uppfattningen delar jag. Jag tycker att det är absolut fel
            att ge en intresseorganisation, som också kan kallas särintresse,
            det ansvaret. Det är anmärkningsvärt att utskottsmajoriteten nu
            är beredd att upphöja en av jaktorganisationerna till någon form
            av överstatlig myndighet som kan besluta om en hel del av jaktfrågorna.
          </note>
          <note>
            Jag ska nämna något om de skillnader som har diskuterats mellan
            de olika organisationerna. Det är klart att Svenska Jägareförbundet
            har ett försteg. Det är en stor organisation. Men hur har den
            blivit stor?
          </note>
          <note>
            Man har haft ett stort statligt stöd under många år, har kunnat
            bygga upp hela denna organisation och har en fantastisk lobbyverksamhet.
            Det är väl det som jag gissar att förändringen från propositionen
            till det beslut som väl ska fattas i morgon blir just när det
            gäller småviltet. Jag tror i vart fall att det är på det sättet.
            Det är anmärkningsvärt att man nu så entydigt upphöjer en av jägarorganisationerna
            till någon form av myndighet.
          </note>
          <note>
            Fru talman! Jag avslutar med detta. Jag har samma yrkande som
            Carl G Nilsson och yrkar bifall till reservation 1.
          </note>
          <note type="speaker">
            Anf. 224 ESKIL ERLANDSSON (c) replik:
          </note>
          <note>
            Fru talman! Olle Lindström, låt oss nu en gång för alla konstatera
            att institutet jaktvårdsområde har bestått under tid då centerpartister
            såväl som moderater har lett regeringar i Sverige och varit i
            majoritet i denna kammare. Då har Olle Lindström och hans företrädare
            icke gjort något för att undanröja det som
          </note>
          <note>
            Olle Lindström nu kritiserar. Låt oss vara överens om att det
            har fungerat på det sättet. Erkänn det, Olle
          </note>
          <note>
            Lindström!
          </note>
          <note>
            Sedan frågade Olle Lindström om jag kan nämna något annat område
            där det finns inslag av tvång. Ja, det kan jag. Det är ett område
            där ni moderater på sen tid har föreslagit att kammaren ska ta
            initiativ, nämligen i frågan om fiskevårdsområdesföreningar.
          </note>
          <note>
            Det som vi nu diskuterar är om allt vilt ska ingå i det som vi
            efter detta ska kalla för viltvårdsområde eller om bara en del
            vilt ska göra det möjligt att bilda ett viltområde. Det är ju
            ungefär som om man i en fiskevårdsområdesförening skulle skilja
            mellan gädda och mört och säga: Vi ska bara bilda fiskevårdsområdesföreningar
            för att ta bort gäddan, som ju fördärvar mycket av det som vi
            kanske älskar och vill fånga i våra svenska sjöar och vattendrag,
            men låta mörten vara där den är.
          </note>
          <note type="speaker">
            Anf. 225 OLLE LINDSTRÖM (m) replik:
          </note>
          <note>
            Fru talman! När det gäller jaktvårdsområden, Eskil Erlandsson,
            talade jag om att jag deltar i ett sådant område. Man får laga
            efter läge och vara med i dessa områden. Men jaktvårdsområdet
            är frivilligt bildat.
          </note>
          <note>
            Det är det som är skillnaden mot det som Eskil Erlandsson nu
            företräder. Det är därför som jag reagerar både på de 20 procenten
            och, ytterligare, på att man går ifrån den proposition som ändå
            var i rätt riktning och lät småviltet ligga utanför. Det finns
            inte heller något som tyder på att småviltet skulle främjas bättre
            av att ingå i ett viltvårdsområde.
          </note>
          <note>
            När det gäller tvång sade jag att vi inte nu är villiga att på
            något annat område införa tvångslagstiftning. Jag måste säga att
            jag inte vet att vi har föreslagit något tvång när det gäller
            fiskevården heller. Men om det är så, har vi ju möjlighet att
            ta upp frågan i debatten i kammaren när den kommer.
          </note>
          <note>
            I vart fall vill jag säga till Eskil Erlandsson att jag från
            denna talarstol har varit emot tvånget i jaktvårdslagstiftningen
            redan tidigare. Det var under den gamla tiden då det hette jaktvårdsområde,
            men nu ska det heta viltvårdsområde. Jag kommer också att vara
            emot det i fortsättningen, för jag anser att tvång är fel sätt
            att lösa problemen. Man når aldrig konfliktlösningar ute i markerna,
            i jakt eller fiske, om man tvingar människor att vara med i något
            som de inte vill vara med i.
          </note>
          <note type="speaker">
            Anf. 226 ESKIL ERLANDSSON (c) replik:
          </note>
          <note>
            Fru talman! Är det så att Olle Lindström står i kammaren och
            bara företräder sig själv och inte det parti som Olle Lindström
            representerar, får jag be om ursäkt för att jag över huvud taget
            begärde replik. Jag brukar nämligen inte i denna kammare diskutera
            enskilda ledamöters eventuella hållning i enskilda frågor, utan
            jag diskuterar med partiföreträdare. Men i sak vill jag ändå påtala
            för Olle Lindström att vi ju minskar tvångsinslaget med det förslag
            som majoriteten i miljö- och jordbruksutskottet nu har lagt fram
            för kammarens antagande.
          </note>
          <note type="speaker">
            Anf. 227 OLLE LINDSTRÖM (m) replik:
          </note>
          <note>
            Fru talman! Det var också just det som jag sade i mitt anförande,
            Eskil Erlandsson, att det inte räcker att minska tvångsinslaget
            vare sig för partiet eller för mig. Vi menar naturligtvis att
            varje tvångsinslag i jaktfrågan är felaktigt. Därför har jag också
            framfört det. Det är inte bara min egen uppfattning. Men jag kan
            tala om att jag tidigare har drivit dessa frågor, både motionsvägen
            och på annat sätt, för tvångsinslagen i de gamla jaktvårdsområdena
            också har varit felaktiga.
          </note>
          <note type="speaker">
            Anf. 228 GUDRUN LINDVALL (mp) replik:
          </note>
          <note>
            Fru talman! Jag delar Olle Lindströms uppfattning om småviltsjakten.
            Det är glädjande att det i alla fall finns några jägare som tycker
            att det går att samordna jakten på frivillighetens grund. Det
            känns lite obehagligt att vuxna människor med vapen i hand inte
            ska kunna komma överens om hur de ska jaga utan måste ha tvångslagar
            i bakgrunden för att kunna samordna jakten.
          </note>
          <note>
            När det gäller myndighetsansvaret för Jägareförbundet delar jag
            Olle Lindströms uppfattning men vill framhålla att det i propositionen
            på s. 65 vad gäller personregister klart står: "Regeringen delar
            uppfattningen att Naturvårdsverket bör vara ansvarig registermyndighet.
            Detta innebär att all myndighetsutövning vad avser registren kommer
            att hanteras av Naturvårdsverket." Vidare står det på s. 71 i
            propositionen: "Det kan dock inte komma i fråga att förbundet
            utan särskilt beslut skall fullgöra några myndighetsuppgifter."
          </note>
          <note>
            Det innebär alltså att det tidigare har funnits tveksamheter
            framför allt om personregisteransvaret, dvs.
          </note>
          <note>
            att man har registrerat både jägarexamen och jaktkort, om det
            har varit någon form av myndighetsutövning.
          </note>
          <note>
            Men jag menar att i propositionen klargörs det att något myndighetsansvar
            i framtiden har icke Jägareförbundet.
          </note>
          <note type="speaker">
            Anf. 229 OLLE LINDSTRÖM (m) replik:
          </note>
          <note>
            Fru talman! Det står faktiskt att Svenska Jägareförbundet har
            huvudansvaret för administration av jakten och viltvården. Det
            tyder jag - även om jag också vet att vi har myndigheter som kan
            agera i dessa frågor och att de också ska ha beslutanderätt -
          </note>
          <note>
            som att man ger en av jägarorganisationerna väldigt stor möjlighet
            att påverka jakten.
          </note>
          <note type="speaker">
            Anf. 230 GUDRUN LINDVALL (mp) replik:
          </note>
          <note>
            Fru talman! Här menar jag att Olle Lindström blandar ihop två
            saker. Det står ingenstans i propositionen att Jägareförbundet
            har något huvudansvar för någon administration. Det står däremot
            att Jägareförbundet inte har något myndighetsansvar och att det
            är
          </note>
          <note>
            Naturvårdsverket som har ansvaret när det gäller registren.
          </note>
          <note>
            Där är det alltså ganska klart i propositionen. Vi var mycket
            noggranna med den texten. Sedan kan jag hålla med om att det finns
            en olycklig formulering i fråga om huvudansvaret. Men som flera
            har påpekat här står det också mycket klart och tydligt att det
            är jakträttsinnehavaren och markägaren som har huvudansvaret för
            den praktiska jakten.
          </note>
          <note>
            I reservation 8 i betänkandet hade det kunnat gå att finna en
            majoritet i utskottet för att komma till rätta med det som jag
            uppfattar som en lite olycklig formulering. Tyvärr fanns det inte
            lika stor benägenhet att ändra det här som det fanns när det gäller
            att ändra småviltsjakten, vilket jag djupt beklagar.
          </note>
          <note type="speaker">
            Anf. 231 OLLE LINDSTRÖM (m) replik:
          </note>
          <note>
            Fru talman! Jag har i alla fall den uppfattningen att om man
            skriver att det handlar om ett huvudansvar så åligger det också
            Svenska Jägareförbundet att ha detta. Sedan kan man naturligtvis
            samordna det här med myndigheter. Jag tror säkert att man kan
            lösa det.
          </note>
          <note>
            Vi har faktiskt i varje fall två jägarorganisationer av betydande
            storlek. Då menar jag att om man lägger det här på en av dessa
            så upphöjer man den så att det blir någon form av myndighetsutövande
            i alla fall. Så har jag åtminstone tytt det i propositionen.
          </note>
          <note type="speaker">
            Anf. 232 ÅKE SANDSTRÖM (c) replik:
          </note>
          <note>
            Fru talman! Jag vill mer kontrollera en uppgift, om jag hörde
            rätt. Det är ju så att Moderaterna är pådrivande när det gäller
            privatiseringar i offentlig sektor. Om jag hörde rätt förordade
            Olle Lindström att en myndighet hellre än organisationerna skulle
            ta hand om att leda den praktiska rådgivningen och informationen,
            som det egentligen handlar om. Jag tror att Olle Lindström är
            lite dåligt påläst. Som Gudrun Lindvall har påpekat är det ju
            inte alls tal om något administrativt ansvar.
          </note>
          <note>
            Alltså: Skulle det vara bättre med en myndighet än med frivilligsektorn?
          </note>
          <note type="speaker">
            Anf. 233 OLLE LINDSTRÖM (m) replik:
          </note>
          <note>
            Fru talman! Nu är det så, Åke Sandström, att den där jämförelsen
            är väldigt dålig. Det är fråga om en lagstiftning som man ska
            utöva som man överlåter.
          </note>
          <note>
            Det kan väl inte vara så att såväl Svea hovrätt och
          </note>
          <note>
            Uppsala universitet som Lagrådet har fel på den här punkten?
            De uttalar klart att det inte är lämpligt att delegera över en
            sådan här rätt. Att jämföra det med en privatisering tycker jag
            verkar ganska malplacerat.
          </note>
          <note type="speaker">
            Anf. 234 ÅKE SANDSTRÖM (c) replik:
          </note>
          <note>
            Fru talman! Jag kan konstatera att Olle Lindström inte känner
            till arbetsuppgifterna. Det allra mesta av det jobb som de här
            4 000-5 000 förtroendevalda utför är inventeringsarbete, utredningsarbete,
            samrådsarbete med skogsbruk osv. Tolka lagar har man inte gjort
            hittills i organisationen. Men man svarar för rådgivning och information.
            Där är den sammanlagda arbetsinsatsen enbart för dem som är funktionärer
            inom Jägareförbundet värd 300 miljoner kronor.
          </note>
          <note>
            Anser Olle Lindström att vi skulle ha tillsatt en myndighet som
            skulle ha svarat för alla de uppgifterna mot den beräknade kostnaden?
          </note>
          <note type="speaker">
            Anf. 235 OLLE LINDSTRÖM (m) replik:
          </note>
          <note>
            Fru talman! Ja, Åke Sandström, jag har fått samma information,
            och samma lobbyverksamhet har drabbat mig. Så jag känner till
            precis alla de där uppgifterna. Jag vill inte på något sätt nedvärdera
            Svenska Jägareförbundets arbete. De gör säkert en god insats.
            Vad jag har sagt är att här särskiljer man en av jägarorganisationerna.
            Det är ändå så att i den lagstiftning som vi beslutar om här i
            riksdagen delegerar vi en viss del när det gäller att utföra arbetet
            till denna jägarorganisation. Det kan ändå inte Åke Sandström
            komma ifrån.
          </note>
          <note type="speaker">
            Anf. 236 CARL G NILSSON (m):
          </note>
          <note>
            Fru talman! Jag har inte sagt det förut i kväll, men jag hoppas
            få talmannens benägna tillstånd att rikta ett tack till Dan Ericsson
            för den här debatten, för alla debatter och för hans jobb i vårt
            utskott, där han som bekant slutar i morgon.
          </note>
          <note>
            I detta anförande instämde Gudrun Lindvall (mp),
          </note>
          <note>
            Inge Carlsson (s), Eskil Erlandsson (c), Åke Sandström (c), Ulf
            Björklund (kd) och Maggi Mikaelsson (v).
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 8 maj.)
          </note>
          <note>
            21 § Kompletteringsval till miljö- och jordbruksutskottet
          </note>
          <note>
            Andre vice talmannen meddelade att Kristdemokraternas riksdagsgrupp
            på grund av uppkommen vakans anmält Ulf Björklund som ledamot
            i miljöoch jordbruksutskottet efter Dan Ericsson fr.o.m. den
          </note>
          <note>
            8 juni.
          </note>
          <note>
            Andre vice talmannen förklarade vald till
          </note>
          <note>
            ledamot i miljö- och jordbruksutskottet
          </note>
          <note>
            Ulf Björklund (kd)
          </note>
          <note>
            22 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 6 juni
          </note>
          <note>
            1999/2000:1084 av Yvonne Ruwaida (mp) till statsrådet Leif Pagrotsky
          </note>
          <note>
            Handelspolitikens spelregler
          </note>
          <note>
            1999/2000:1085 av Johan Pehrson (fp) till statsrådet
          </note>
          <note>
            Maj-Inger Klingvall
          </note>
          <note>
            Dublinkonventionens tillämpning på bosniska medborgare som kommer
            från Tyskland
          </note>
          <note>
            1999/2000:1086 av Amanda Agestav (kd) till näringsminister Björn
            Rosengren
          </note>
          <note>
            Kraftledningar i tätbebyggt område
          </note>
          <note>
            1999/2000:1087 av Amanda Agestav (kd) till näringsminister Björn
            Rosengren
          </note>
          <note>
            Bensinpriset
          </note>
          <note>
            1999/2000:1088 av Margareta Viklund (kd) till justitieminister
            Laila Freivalds
          </note>
          <note>
            Våld mot handikappade
          </note>
          <note>
            1999/2000:1089 av Amanda Agestav (kd) till försvarsminister Björn
            von Sydow
          </note>
          <note>
            Tungt beväpnad högvakt
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 13 juni.
          </note>
          <note>
            23 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 7 juni
          </note>
          <note>
            1999/2000:1010 av Mikael Oscarsson (kd) till socialminister Lars
            Engqvist
          </note>
          <note>
            Bestämmelserna för föräldrapenning
          </note>
          <note>
            1999/2000:1011 av Cecilia Magnusson (m) till statsrådet Ingela
            Thalén
          </note>
          <note>
            De tillfälliga pappadagarna
          </note>
          <note>
            1999/2000:1040 av Kent Olsson (m) till finansminister Bosse Ringholm
          </note>
          <note>
            Införande av yrkesfiskaravdrag
          </note>
          <note>
            1999/2000:1041 av Maud Ekendahl (m) till socialminister Lars
            Engqvist
          </note>
          <note>
            Nya partydroger
          </note>
          <note>
            1999/2000:1051 av Rolf Gunnarsson (m) till försvarsminister Björn
            von Sydow
          </note>
          <note>
            Traditionsfrågor inom försvaret
          </note>
          <note>
            1999/2000:1077 av Susanne Eberstein (s) till statsrådet Ulrica
            Messing
          </note>
          <note>
            Statsbidrag till folkrörelser
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 13 juni.
          </note>
          <note>
            24 § Kammaren åtskildes kl. 20.46.
          </note>
          <note>
            Förhandlingarna leddes av tredje vice talmannen från sammanträdets
            början t.o.m. 10 § anf. 49 (delvis), av andre vice talmannen därefter
            t.o.m. 12 § anf. 86
          </note>
          <note>
            (delvis), av talmannen därefter t.o.m. anf. 132 (delvis), av
            förste vice talmannen därefter till ajourneringen kl. 16.53, av
            talmannen därefter till ajourneringen kl. 17.58 och av andre vice
            talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
