<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--72</head>
          <docDate when="2000-02-24">2000-02-24</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Utökning av antalet extra suppleanter i trafikutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            på begäran av Folkpartiet liberalernas riksdagsgrupp, tillstyrkt
            att antalet suppleanter skulle utökas
          </note>
          <note>
            från 22 till 23 i trafikutskottet
          </note>
          <note>
            Kammaren medgav denna utökning.
          </note>
          <note>
            2 § Val av extra suppleant i trafikutskottet
          </note>
          <note>
            Företogs val av extra suppleant i trafikutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i trafikutskottet
          </note>
          <note>
            Eva Flyborg (fp)
          </note>
          <note>
            3 § Aktuell debatt: TV-kanalernas pornografiska utbud
          </note>
          <note type="speaker">
            Anf. 1 EWA LARSSON (mp):
          </note>
          <note>
            Fru talman! Jag och Miljöpartiet har begärt denna särskilda debatt
            om det pornografiska utbudet i TV
          </note>
          <note>
            utifrån den allmänna uppfattningen att verkligheten, dvs. dagens
            faktiska utbud, inte stämmer överens med hur vi tolkar dagens
            lagstiftning.
          </note>
          <note>
            Genom att visa Alexa Wolfs film Shocking Truth för riksdagsledamöterna
            har vi gjort det möjligt för många lagstiftare att ta del av vad
            våra barn och ungdomar kan se på betal-TV-kanalerna på nätterna.
          </note>
          <note>
            De filmade avarter vi har tagit del av har ingenting att göra
            med sexualitet. Vi har sett övergrepp. Vi har sett gruppvåldtäkter,
            förnedring och misshandel.
          </note>
          <note>
            Vi har sett filmer som före visning har varit granskade och godkända
            av Biografbyrån.
          </note>
          <note>
            Biografbyrån ska inte släppa igenom filmer där händelserna skildras
            på sådant sätt och i sådant sammanhang att framställningen kan
            verka förråande.
          </note>
          <note>
            Vid bedömningen ska särskilt beaktas om framställningen innehåller
            närgångna eller utdragna skildringar av grovt våld mot människor
            eller djur eller sexuellt våld eller tvång. Sändningar av program
            som här i landet innefattar barnpornografibrott, olaga våldsskildringar
            m.m. är i dag förbjudna enligt brottsbalken och enligt yttrandefrihetsgrundlagen.
          </note>
          <note>
            För olaga våldsskildring kan den dömas som skildrar sexuellt
            våld eller tvång och den som genom rörliga bilder närgånget eller
            utdraget skildrar grovt våld mot människor eller djur.
          </note>
          <note>
            Det är alltså Biografbyrån som utövar den här tillsynen över
            efterlevnaden och som ska verka för att överträdelser beivras.
          </note>
          <note>
            Utifrån befintlig lagstiftning är det min och Miljöpartiets bestämda
            uppfattning att de grova pornografiska filmer som visas på våra
            betal-TV-kanaler
          </note>
          <note>
            TV 1000 och Canal+ inte borde ha släppts igenom.
          </note>
          <note>
            Det är vi riksdagsledamöter som är ansvariga för lagstiftningen,
            och staten ansvarar för distributionen via Teracom och Telia.
          </note>
          <note>
            Anf. 2 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! I går pratade jag med en kvinna som levt många år
            inom porrbranschen. Jag är annorlunda, för jag lever fortfarande,
            sade hon. De andra har tagit livet av sig eller blivit ihjälslagna.
            I dag ägnar denna kvinna en del av sin tid åt att åka runt på
            skolor och flickhem och varna för det liv hon själv levt och utsatts
            för.
          </note>
          <note>
            Alexa Wolfs dokumentär Shocking Truth är en varning av något
            annat slag. Den har nått väldigt många, och den har nått väldigt
            många på en och samma gång.
          </note>
          <note>
            Vi är chockade. Vi har chockats. Vi vill bryta utvecklingen.
            Vi vill göra mer.
          </note>
          <note>
            Efter allt som har sagts är det dock viktigt att slå fast att
            vi på detta område, när det gäller sexuellt våld och sexuellt
            tvång, har en omfattande lagstiftning och flera ansvariga myndigheter.
            Frågan är - och den analyserar vi nu i Regeringskansliet - vad
            kan vi göra mer och vad kan göras bättre?
          </note>
          <note>
            I Sverige är alltså olaga våldsskildring ett brott som kan ge
            fängelse i upp till två år. För olaga våldsskildring döms den
            som i exempelvis film, video eller
          </note>
          <note>
            TV-program skildrar sexuellt våld eller tvång. Med våld menas
            sådant våld som orsakar fysisk skada eller smärta. Även svårare
            former av psykisk skada kan falla in under förbudet.
          </note>
          <note>
            Med sexuellt tvång menas sexuella situationer som innehåller
            tvångsmoment, exempelvis skildringar av sadistiska beteenden som
            uppfattas som att någon mot sin vilja blir utsatt för kränkande
            eller nedvärderande behandling. Även bilder där de som agerar
            har avbildats på ett sätt som är avsett att av betraktaren uppfattas
            som att den betvingande eller förnedrande behandlingen är njutbar,
            ska enligt förarbetena omfattas av bestämmelsen.
          </note>
          <note>
            Sedan 1911 har vi här i landet en särskild s.k.
          </note>
          <note>
            filmcensur. Från 1986 omfattar censuren, alltså förhandsgranskningen,
            även videofilmer som visas offentligt. Förhandsgranskningen utövas
            av Statens biografbyrå.
          </note>
          <note>
            En film eller en videofilm får inte godkännas för visning vid
            allmän sammankomst eller offentlig tillställning om händelserna
            skildras på sådant sätt och i sådant sammanhang att framställningen
            kan verka förråande, precis som Ewa Larsson återgav tidigare.
          </note>
          <note>
            Med förråande menas bl.a. sexuellt våld eller tvång.
          </note>
          <note>
            Men i lagens förarbeten sägs också att ändamålet med censur är
            att förebygga skador hos den som tittar. Därför bör det också,
            enligt förarbetena, finnas utrymme att ingripa trots att filmen
            inte är brottslig. I
          </note>
          <note>
            förarbetena sägs också att även om det i en film inte finns bilder
            som är brottsliga kan det finnas skäl att bedöma filmen sammantaget
            som förråande eftersom effekten av filmen kan antas vara förråande.
          </note>
          <note>
            Alltså, den förhandsgranskande myndigheten
          </note>
          <note>
            Statens biografbyrå, har enligt lagens förarbeten möjlighet att
            ingripa i förhand mot filmer som utan att ha passerat gränsen
            för brott, dvs. skildrar sexuellt våld eller tvång, kan verka
            förråande.
          </note>
          <note>
            När det gäller filmer som visas i TV är det inte förhandsgranskning
            utan efterhandsgranskning som gäller. Frivillig förhandsgranskning
            förekommer dock enligt uppgift av så gott som alla porrfilmer
            som visas i TV.
          </note>
          <note>
            För alla TV-sändningar oberoende av om de distribueras via marknät,
            kabel eller satellit förbjuder radio- och TV-lagen att program
            med ingående våldsskildringar av verklighetstrogen karaktär eller
            med pornografiska bilder sänds under sådan tid och på sådant sätt,
            dvs. okodat, att det finns en betydande risk för att barn kan
            se dem.
          </note>
          <note>
            Den lagen skärptes förra året. Nu måste sådana program dessutom
            förses med en varningssignal.
          </note>
          <note>
            Denna bestämmelse har tillkommit för att ytterligare skydda minderåriga.
          </note>
          <note>
            För de TV-program som sänds i marknätet över vilket, i motsats
            till andra distributionsformer, det finns en viss möjlighet till
            demokratiskt inflytande gäller att man dessutom ska ta ytterligare
            hänsyn till det faktum att televisionen har en sådan genomslagskraft.
            Detta gör det möjligt för regeringen att ställa särskilda krav
            på varsamhet och restriktivitet.
          </note>
          <note>
            När det gäller marksändningarna, där vi i dag kan se public service-kanalerna
            och TV 4, och de digitala marksändningarna, där vi kan se betydligt
            mer än det, gäller också radio- och TV-lagens bestämmelser om
            att programverksamheten som helhet ska präglas av demokrati och
            av principen om alla människors lika värde och den enskilda människans
            frihet och värdighet.
          </note>
          <note>
            Allra längst från våldsporren kommer man således, åtminstone
            om man ser till lagar och regler, i just de TV-program som distribueras
            via marknätet, analogt eller digitalt.
          </note>
          <note>
            Med denna ganska detaljerade genomgång har jag velat redovisa
            den rådande ordningen, som likväl inte tycks ha varit tillräcklig
            för att hålla tillbaka en film som Shocking Truth. Från Regeringskansliets
            sida kommer vi att återkomma så snart den analys vi nu är mitt
            upp i av lagstiftning, regelverk och tillämpningen av dessa är
            klar, för att förhoppningsvis åstadkomma en ordning som vi upplever
            är rimligare än den vi blivit medvetna om denna sista intensiva
            period av debatt och av starka känslor.
          </note>
          <note type="speaker">
            Anf. 3 EWA LARSSON (mp):
          </note>
          <note>
            Fru talman! Jag tycker att det känns bra att höra att kulturministern
            vill åstadkomma ordning.
          </note>
          <note>
            Från Miljöpartiets sida ska vi försöka hålla oss till hur det
            här är möjligt i dag och tala lite om den rörliga bildens genomslagskraft
            och om framtiden - den där ordningen.
          </note>
          <note>
            Hur är det här då möjligt? Om vi fortsätter att titta lite på
            lagen framgår det i förarbetet att censurgrunden "förråande" i
            stort överensstämmer med området för kriminalisering. Men den
            gör det inte helt. Ändamålet med censuren är, som kulturministern
            var inne på, att förebygga skador hos åskådaren. Det bör därför
            enligt lagen finnas utrymme för ingripande innan skildringen otvetydigt
            har passerat gränsen för det brottsliga. Det här tycker jag är
            viktigt att komma ihåg - att förebygga.
          </note>
          <note>
            Beträffande bilder med sexuellt våld finns det inget krav på
            att våldet ska vara grovt. Bestämmelserna omfattar också skildringar
            av sadistiskt våld eller likartade förfaranden som är ägnade att
            uppfattas som kränkande eller som nedvärderande handling.
          </note>
          <note>
            Om befintlig lag är tillräcklig, skulle då Biografbyrån kunna
            tolka lagen på ett annat sätt? Ja, jag tror att det är möjligt.
            I dag verkar det som om Biografbyrån drar gränsen vid sadistiskt
            våld. Det är alltså inte tillåtet att droppa stearin på en människa,
            men att penetrera en kvinna oralt, analt och vaginalt av sex män
            samtidigt anses helt okej. Det inslag som jag har sett är både
            våld, tvång, förnedring och kränkning av människans integritet.
          </note>
          <note>
            Den praxis som råder i dag överensstämmer inte med mitt sätt
            att tolka lagen. Frågan är då: Behöver lagen ändras? Behöver direktiven
            förtydligas? Eller behövs det tilläggsdirektiv? Något måste göras
            nu, det är helt uppenbart. Biografbyrån behöver bättre verktyg
            att arbeta med, och det är - igen, vill jag säga
          </note>
          <note>
            - riksdagen som beslutar vad som ska göras.
          </note>
          <note>
            Marita Ulvskog tog upp skador som kan åsamkas.
          </note>
          <note>
            Då vill jag säga lite om bildens genomslagskraft, om verklighet
            kontra fiktion.
          </note>
          <note>
            Fru talman! Vi vet att bilden som medium har en enorm genomslagskraft.
            Vi vet också att det för t.ex.
          </note>
          <note>
            ungdomar kan vara svårt att skilja på verklighet och fiktion.
            Det finns en hel del forskning om videovåldets eventuella påverkan
            på tittarna. Om våld påverkar eller ej strider de lärde om. Jag
            menar att det gör det. Det är oundvikligt att inte påverkas om
            man ser något i större utsträckning, det är min åsikt.
          </note>
          <note>
            I dag saknas det vetenskaplig forskning om huruvida de pornografiska
            filmerna påverkar barn och ungdomar - ja, alla som tittar. Men
            från t.ex. kvinnojourernas sida har det sedan länge varit helt
            klart och tydligt att de pornografiska filmerna påverkar mäns
            sexuella vanor negativt.
          </note>
          <note>
            Hur påverkar de pornografiska filmerna våra ungdomar, som själva
            kanske har en ytterst begränsad erfarenhet av sex? Vilken bild
            av kärlek får de? Vi vet att det är många unga killar och tjejer
            som ser på porrfilmer i dag. Det är också många unga kvinnor som
            vittnar om att killarna har blivit inspirerade av de pornografiska
            filmerna och vill testa t.ex. analsex.
          </note>
          <note>
            Pornografiska filmer handlar om att ge en falsk sexualupplysning,
            en helt felaktig bild av vad som är sexualitet. En modern pornografisk
            film är som en förvriden vittnesvideo där kvinnor och män i rasande
            tempo utför ett antal ställningar mer eller mindre akrobatiskt
            till hårddunkande musik och aggressiva rop.
          </note>
          <note>
            Vill vi överlämna våra barns sexualundervisning till TV 1000,
            Canal+ och andra? Det är den fråga som varje förälder som skaffar
            sig filmkanalerna borde ställa sig. Den frågan bör också vi politiker
            ställa oss om vi nu inte tar ansvar för förändring. Som det är
            i dag överlämnar vi det ansvaret åt de kommersiella krafterna
            inom den pornografiska industrin.
          </note>
          <note>
            Ni ska veta att de grova våldsskildringar som går ut i svensk
            TV inte skulle vara möjliga att visa i t.ex.
          </note>
          <note>
            England. Där har BBC och andra sändande bolag en gemensam överenskommelse
            utifrån politiska initiativ, och i Norge finns en betydligt strängare
            lagstiftning än den engelska. Men det vi ser i Sverige har förhandsgranskats,
            tolkats och distribuerats via Telia och Teracom.
          </note>
          <note type="speaker">
            Anf. 4 BEATRICE ASK (m):
          </note>
          <note>
            Fru talman! Det är bra att frågan om pornografi diskuteras. Men
            det är viktigt att det är en saklig diskussion och inte hugskott
            och utspel, vilket är väldigt vanligt när det är ämnen som kvällstidningarna
            kan slå upp.
          </note>
          <note>
            För två år sedan sade skolminister Ingegerd Wärnersson t.ex.
            att man borde visa porrfilm i skolorna, vilket jag då blev väldigt
            upprörd över. Jag blev beskylld för att vara moraltant. Nu antyder
            andra att porrfilm borde förbjudas för vuxna.
          </note>
          <note>
            Ämnet för dagens debatt, två kanaler som visar porrfilm på nätterna,
            är lite grann av att inte se skogen för alla träd. Det som upprör
            och engagerar men uppenbarligen också efterfrågas är en betydligt
            mer omfattande och vid verksamhet.
          </note>
          <note>
            Med tanke på hur mycket pengar som omsätts handlar det inte bara
            om att enstaka personer tittar på porrfilm. De är betydligt fler.
            Men det krävs naturligtvis ett aktivt agerande från de vuxna också
            för att betala och ta hem filmerna till den egna TV:n. Det är
            samma vuxna som kan och borde ta ett ansvar för vad som där visas.
          </note>
          <note>
            Det som är upprörande med den film som är upphovet till den här
            debatten, Shocking Truth, är enligt min mening inte filmen i sig,
            utan det är de värderingar och den människosyn som präglar porrindustrin.
            Det handlar om att människor betraktas och utmålas som känslolösa
            maskiner, om män som förnedrar och föraktar kvinnor och kvinnor
            som endera tvingas eller tillåter sig att bli illa behandlade.
            Dessutom vet vi att det inte bara handlar om skådespeleri och
            frimodiga val. Många flickor och kvinnor - kanske alla i branschen
            - har hamnat där av helt andra skäl. Hur sådana värderingar kan
            sälja så bra är en fråga som jag tycker borde stå i centrum.
          </note>
          <note>
            Det finns skäl att fundera över ungdomars syn på sex och relationer
            och hur de utvecklas över tiden.
          </note>
          <note>
            Man behöver inte vara moralist för att uppröras över att tioåringar
            skriker "Hora!" på skolgården, att övergrepp sker med mycket unga
            inblandade, att rapporterna från ungdomsmottagningarna tidvis
            är mycket skrämmande. Men det går knappast att skylla problemen
            på två TV-kanaler. Erfarenheterna från polisens arbete visar snarare
            att det nu är dags att varna flickorna inte främst för fula gubbar
            i parken och löften om framtida jobb som filmstjärnor utan för
            äckliga typer på nätet.
          </note>
          <note>
            Att ta itu med de vidare problemen kräver mer resurser inom polis
            och socialvård om samhället ska markera gräns för vad som är tillåtet
            och inte. Vi har en person, en, anställd i Stockholms city för
            att ta reda på vad som sker på nätet när det gäller prostitution
            och könshandel. Han är anställd på projektpengar och slutar på
            fredag. Pengarna tar slut. Bara i Stockholms län är det senaste
            budet att flera hundra poliser skulle behöva friställas eftersom
            regeringen inte kan eller vill ge mer pengar.
          </note>
          <note>
            Det ligger utredningar om sexuella övergrepp på hög runt om i
            landet. De poliser som ska utreda, det rättsväsende som ska döma,
            hinner inte med uppgifterna. Kvinnor, och även en del män, som
            våldtagits, misshandlats och utsatts för hot och trakasserier
            får inte den hjälp de borde få.
          </note>
          <note>
            Med detta vill jag säga att i verkligheten är det inte lagarna
            det i första hand är fel på utan svårigheterna att se till att
            de efterlevs.
          </note>
          <note>
            Jag har ett annat exempel: Situationen på Polishögskolan är minst
            sagt rörig. Aspiranterna funderar på hur de ska protestera. Samtidigt
            vet vi att poliserna inte alltid får den utbildning de behöver
            för att kunna arbeta med frågorna och utredningarna på ett bra
            sätt.
          </note>
          <note>
            Det är en - icke polis - som sysslar med detta i
          </note>
          <note>
            Stockholm, dvs. arbetar med frågorna om sex på nätet.
          </note>
          <note>
            Kvinnor som blir utsatta för övergrepp kan känna sig skyldiga
            i dag när de går till polisen. En del vägrar att göra det, och
            förövarna går fria. Vad gör regeringen åt det?
          </note>
          <note>
            För flera år sedan efterlyste jag att regeringen skulle se över
            hur skolorna arbetar med sex- och samlevnadsundervisningen. Jag
            misstänkte, på goda grunder, att den på många håll ligger på 50-talsnivå.
          </note>
          <note>
            Några mer kraftfulla initiativ har det inte blivit, men
          </note>
          <note>
            Skolverket lär ha skrivit en rapport. Jag hoppas att den får
            fart på skolministern. Det är naturligtvis viktigt att skolan
            på ett tydligt sätt kan ge ungdomar kunskaper och utrymme för
            att diskutera sex, samlevnad och jämställdhetsfrågor på ett moget
            sätt.
          </note>
          <note>
            Fru talman! Vi som har kritiska synpunkter på porrfilmer, prostitution
            och det som följer med den ska inte göra oss några illusioner.
            Även på det här området är tekniken och globaliseringens krafter
            mycket starka. Om vi vill skydda våra barn och oss själva mot
            extrema attityder och en snedvriden syn på sex måste vi bli klokare
            vuxna. Vi måste vara vuxna som själva försöker vara förebilder
            för barn och ungdomar, vuxna som sätter gränser men som också
            vågar ta konflikter och vuxna som i ord och handling visar andra
            människor respekt.
          </note>
          <note>
            Porrindustrin saknar respekt för människovärdet.
          </note>
          <note>
            Den verksamheten handlar inte om att bejaka människors olika
            sexualitet. De begriper sig inte på kärlek. I
          </note>
          <note>
            ett verkligt civiliserat samhälle skulle intresset för en hel
            del av utbudet inte finnas.
          </note>
          <note>
            Vad vi behöver mer i Sverige är kärlek, omtanke och respekt.
            Det kan vi inte besluta om i Sveriges riksdag. Men vi kan ge föräldrar
            och de som arbetar med barn och ungdomar bättre förutsättningar
            att klara sina uppgifter. Vi kan ge dem som ska se till att lagar
            och regler efterlevs resurser att klara jobbet. Vi i
          </note>
          <note>
            Sveriges riksdag kan och borde vara goda förebilder.
          </note>
          <note>
            (Applåder)
          </note>
          <note type="speaker">
            Anf. 5 KALLE LARSSON (v):
          </note>
          <note>
            Fru talman! Jag vill att fler människor ska ha sex
          </note>
          <note>
            - och oftare. Det ska vara en jämställd sexualitet som utgår
            från att både män och kvinnor har rätt att söka och rätt att finna
            sin egen sexuella identitet. Skapandet av en sådan jämställd och
            frigjord sexualitet är också utgångspunkten för Vänsterpartiet,
            och det är en tradition som vi stolt bär med oss från 60-talets
            nödvändiga sexuella frigörelse. Genom historien har kvinnors sexualitet
            varit föremål för mäns kontroll.
          </note>
          <note>
            Det handlar om allt från kyskhetsbälten till abortmotstånd och
            föraktet mot utomäktenskapliga barn. Det handlar i dag om å ena
            sidan skönhetsideal och kroppsuppfattning men å andra sidan också
            om våldtäkter och om sexualiserat våld.
          </note>
          <note>
            Men vi kan också konstatera att den positiva rörelse som startade
            på 60-talet i dag har ockuperats -
          </note>
          <note>
            har exploaterats och förvanskats - av marknadens gigantiska porrindustri.
            Ytterst handlar det om en industri där kvinnor framställs som
            viljelösa varelser
          </note>
          <note>
            - som objekt för manlig maktutövning - och där förnedring framställs
            som höjden av njutning. Porr är i första hand en fråga om makt
            och handlar bara skenbart om sexualitet. Den systematiska underordningen
            av kvinnor är inget som existerar bara inom pornografin. Tvärtom
            finns den i hela samhället, och ska den kunna brytas måste kampen
            också föras för kvinnors lika rätt till bl.a. arbete, utbildning,
            ekonomiskt oberoende och politiskt inflytande. Den som tror sig
            kunna helt avskaffa kvinnors underordning på sexualitetens område
            utan att samtidigt utmana patriarkatet och upphäva genuskontraktet
            i stort är dömd att misslyckas.
          </note>
          <note>
            Fru talman! En annan begränsning i människors möjligheter till
            en frigjord och jämställd sexualitet finns i de åsikter som många
            kristdemokrater och andra nymoralister presenterar. De tenderar
            att i den debatt som har blossat upp diskutera sexualitet i termer
            av normal och avvikande, där det normala blir en viss form av
            heterosexualitet. Vi avvisar detta bestämt, och vi menar att det
            snarare gynnar de krafter som tjänar pengar på porrindustrin.
            De kan framstå som om de utmanar tabun och är de enda som vågar
            visa nakenhet. Porrindustrin gynnas av moralisternas inskränkthet,
            och på liknande sätt förstärker porrindustrin moralismen som får
            en fiende att bekämpa.
          </note>
          <note>
            Det är därför Vänsterpartiet ställer parollen "Mot pornografi
            - för sexuell frigörelse!". Problemet ligger inte i att sexualiteten
            har olika uttryckssätt, utan när makt, förtryck och sexualitet
            sammankopplas är det någon som drabbas. Oftast är det kvinnor,
            och värst utsatta är de kvinnor som själva deltar i produktionen
            av pornografin.
          </note>
          <note>
            Just i detta ligger den kanske främsta tillgången i dokumentärfilmen
            Shocking Truth. Den visar verkligheten för människor som lever
            i porrbranschen.
          </note>
          <note>
            Den diskuterar hur tidiga övergrepp och självbedrägeri kan förklara
            vem som hamnar framför kameran, den ger kopplingen till sexualiserat
            våld och den visar upp hur den reellt existerande och i dag alltmer
            lätttillgängliga porren faktiskt ser ut. Den visar det så många
            blundat så länge för att slippa se, eller kanske snarare det som
            så många sett mellan fingrarna på.
          </note>
          <note>
            Fru talman! Låt mig tydligt säga att Vänsterpartiet inte driver
            frågan om ett förbud mot pornografi i allmänhet. Men jag vill
            ändå konstatera att eftersom de scener av våld och övergrepp som
            dokumentären visar är godkända så är det antingen fel på tolkningen
            av lagen eller på hur lagen är utformad. Bara det att
          </note>
          <note>
            Biografbyrån godkänt filmscenerna, trots att man ska granska
            om filmer innehåller våld eller tvång, får åtminstone mig att
            fundera över vilken definition man i så fall använder. Handlar
            det bara om fysiskt våld och tvång, eller borde det också handla
            om psykiskt?
          </note>
          <note>
            Det är i och för sig ingen stor nyhet för oss som under många
            år drivit kampen mot porrindustrin att något måste göras. Det
            är därför som Vänsterpartiet har föreslagit att den sittande Sexualbrottskommittén
            ska ges ett tilläggsdirektiv för att kunna utreda all lagstiftning
            som rör pornografi.
          </note>
          <note>
            Men för många var det uppenbarligen en nyhet.
          </note>
          <note>
            Det var en yrvaken regering som skådades när debatten tog fart.
            Marita Ulvskog har nu utlovat att något ska göras med lagstiftningen.
            Det är välkommet, och vi får hoppas att det också resulterar i
            konkreta åtgärder. Men lite förundrad kan man kanske ändå vara
            över att Socialdemokraterna såväl som samtliga andra partier,
            utom Vänstern och Miljöpartiet, valde att avslå det yrkande om
            översyn av all lagstiftning som rör pornografi som riksdagen fattade
            beslut om bara en timme före det att dokumentärfilmen visades
            för riksdagens ledamöter.
          </note>
          <note>
            Fru talman! Låt mig avslutningsvis framhålla att positiva motbilder
            i det närmaste saknas helt. Stöd och hjälp i att bygga upp en
            jämställd och frigjord sexuell identitet är viktigt inte minst
            för ungdomar, men sex- och samlevnadsundervisningen i skolan för
            i dagsläget en tynande tillvaro - om det är någon tillvaro alls.
            I stället blir det för många ungdomar
          </note>
          <note>
            TV 1000 och Canal+ som är sexualupplysare, och resultatet är
            uppenbart. Vi kräver att skolan tar sitt ansvar för att ungdomar
            får en bra och vettig undervisning i sex och samlevnad och ges
            tillfälle att föra samtal och ställa frågor. Vi önskar att samtalet
            ska genomsyras av ett könsperspektiv och att skolan tar till vara
            kvinnorörelsens erfarenheter. Ska det bli verkningsfullt är det
            också nödvändigt att diskussionen sker på ungdomars villkor och
            att de själva får vara med om att lägga upp undervisningen. Det
            är dags att någonting händer nu, genast, på en gång.
          </note>
          <note>
            Ytterst handlar det om människovärdet.
          </note>
          <note type="speaker">
            Anf. 6 INGER DAVIDSON (kd):
          </note>
          <note>
            Fru talman! Jag vill först säga till Kalle Larsson att det inte
            kan vara lätt att sitta på två stolar.
          </note>
          <note>
            Det som berör mig mest när jag ser porrfilmsklippen i filmen
            Shocking Truth är ögonen hos kvinnan som medverkar. Med munnen
            säger hon rakt in i kameran att hon gillar det som hon har utsatts
            för av de fem männen, men hennes ögon talar ett helt annat språk.
          </note>
          <note>
            Vad vi än tycker om pornografi i största allmänhet och våldspornografi
            i synnerhet, och vad vi än anser om pornografins påverkan på dem
            som tittar på den, kan vi aldrig bortse från dem som agerar i
            filmerna.
          </note>
          <note>
            Vi måste, var och en personligen - inte Granskningsnämnden eller
            Biografbyrån - själva ta ställning till hur vi skulle reagera
            om det var vår egen syster, vår egen bror, dotter eller son som
            agerade. Det kanske borde vara måttstocken för vad som är acceptabelt
            och inte.
          </note>
          <note>
            Hur vi ser på och behandlar våra medmänniskor berör människovärdets
            absoluta kärna. Det är inte en särskild sorts människor som förekommer
            i porrfilmerna. Det är människor med precis lika högt värde som
            du och jag. Men det vi vet från många undersökningar och vittnesmål
            är att kvinnor och män som prostituerar sig - och det här är ju
            en form av prostitution - ofta har utsatts för sexuella övergrepp
            som barn. De naturliga spärrarna är borta. De har vant sig vid
            att koppla bort sitt känsloliv, och de känner sig värdelösa som
            människor. Hur ska de själva orka kräva respekt för sin integritet
            och sitt människovärde? Det minsta de kan begära är väl att den
            som förnedrar och kränker dem inte ska ha stöd i lagen för att
            göra det.
          </note>
          <note>
            Jag kan inte låta bli att tycka att en del reaktioner de senaste
            dagarna har varit ganska naiva, inte därför att de vänder sig
            emot vidriga företeelser, utan för att de verkar så nymornade
            och så yrvakna, helt utan förståelse för de samband som lett till
            den utveckling vi sett inom pornografin de senaste åren. Det finns
            faktiskt orsaker till att det händer nu och att det händer här
            i Sverige.
          </note>
          <note>
            I början av 70-talet när porren släpptes fri fanns en föreställning
            om att frihet från alla besvärande tabun skulle leda till en frisk
            och livsbejakande sexualitet. Var och en skulle kunna ta för sig
            och leva ut, och alla skulle bli nöjda och glada. Och Vänsterpartiet
            tycks tro att det fungerar så.
          </note>
          <note>
            Men det man glömde då och tydligen glömmer nu, eller inte insåg,
            var att frihet för en person väldigt lätt blir till tvång för
            en annan. Lyssna på unga tjejers berättelser om hur de upplever
            killarnas krav, krav som får sin näring från pornografin!
          </note>
          <note>
            En annan sak som glömdes var att människors längtan efter närhet,
            sexuell njutning och tillfredsställelse är så stark att det är
            en av de mest lukrativa branscher man kan ägna sig åt om man vill
            tjäna stora pengar. Att det skulle leda till att branschen exploaterades
            borde inte ha varit så svårt att räkna ut. Den gamla sentensen
            att den som sår vind skördar storm passar väldigt väl in i det
            här sammanhanget.
          </note>
          <note>
            De som medverkade till att sudda ut alla gränser, både i opinionsbildning
            och lagstiftning, får ta på sig ett stort ansvar för utvecklingen.
            Det gick så långt att
          </note>
          <note>
            1977 års sexualbrottsutredning föreslog att incest skulle bli
            en laglig handling. Könsmogna flickor kunde ju av fri vilja ha
            lust att ha samlag med sin pappa, och varför skulle staten ha
            synpunkter på det?
          </note>
          <note>
            Förslaget stoppades, men det ger i alla fall en bild av hur klimatet
            varit, och den som har hävdat att det måste finnas gränser och
            att de måste kunna debatteras har avfärdats och förlöjligats som
            pryd och sexualfientlig, ungefär som Kalle Larsson gjorde i dag.
          </note>
          <note>
            De som sitter i de myndigheter vi har som ska tolka lagstiftningen
            är naturligtvis också väl medvetna om att toleransen för vad som
            ska tillåtas hittills har varit mycket hög, åtminstone hos dem
            som är tongivande i debatten. Den film som nu upprör så många
            har inte bedömts innehålla sexuellt våld, bara våldsam sexualitet
            - på lika villkor, får man förmoda.
          </note>
          <note>
            Det fåtal filmer som har anmälts för efterhandsgranskning har
            ofta frikänts. Jag har läst domslut där s.k. fistfucking, alltså
            att man för upp en knytnäve i slidan eller ändtarmen, i utförliga
            motiveringar på bästa byråkratspråk ansetts inte behöva förorsaka
            smärta och alltså inte bedömts som våldspornografisk. Man kan
            ju ha använt sig av bedövningsmedel och salva.
          </note>
          <note>
            Myndigheterna vi har hävdar med bestämdhet att de följer gällande
            lagar, och alltså att de inte hade kunnat stoppa de aktuella filmerna
            med hjälp av lagen. Som politiker har vi ansvar för att lagstiftningen
            blir så effektiv som möjligt och att den anpassas till verkligheten.
            Då de lagtexter som finns i dag skrevs trodde nog många att de
            var tillräckliga för att stoppa filmer som dem som ingår i Shocking
            Truth. Men explosionen av våldsporr på nätet och utbudet i kabelkanalerna
            visar att lagstiftarna alltid kommer på efterkälken. Men det får
            ju inte innebära att vi ger upp. Lagarna och tillämpningen av
            dem måste troligen skärpas. Att t.ex. ge sig på dem som profiterar
            på verksamheten genom att anknyta till kopplerilagen är ett förslag
            som presenterades av Prostitutionsutredningen och som har förts
            fram nu igen. Pröva det gärna, justitieministern!
          </note>
          <note>
            Jag återkommer med fler förslag i mitt nästa inlägg.
          </note>
          <note>
            (Applåder)
          </note>
          <note type="speaker">
            Anf. 7 BIRGITTA SELLÉN (c):
          </note>
          <note>
            Fru talman! "Kärlek är det mest naturliga som finns och vi måste
            i Sverige våga prata om det - prata om ideal, förväntningar och
            tabufrågor." Den här meningen har jag plockat ur Centerpartiets
            ungdomsförbunds rapport, som man arbetat med sedan stämman i juni
            1999 och som är klar och ska klubbas nu kommande helg. Där tas
            sex och samlevnad upp med ett helhetsperspektiv som verkligen
            gör rapporten värd att läsa och begrunda.
          </note>
          <note>
            Vi i Centerpartiet har också under året arbetat med projektet
            Ungdomsfrid som handlar om den miljö som ungdomarna lever i i
            dag med sparkar, slag, hot och okvädinsord som hora och bögdjävel.
            Vi har också arbetat fram flera förslag till hur man ska arbeta
            med upplysning om sex och samlevnad. Jag återkommer senare med
            de förslagen.
          </note>
          <note>
            Fru talman! Det är viktigt att diskutera vad som är bra och vad
            som är dålig porr. Det bör vi kunna göra, på samma sätt som vi
            diskuterar vanliga spelfilmer.
          </note>
          <note>
            Det känns extra angeläget nu, efter att vi i riksdagen har fått
            se Shocking Truth.
          </note>
          <note>
            Det ställdes väldigt många frågor till representanterna för Granskningsnämnden
            efter filmen om varför man tillåter så grova porrfilmer och att
            de får visas i TV. På Granskningsnämnden följer man självklart
            de riktlinjer som man har att följa, men jag kan ändå inte låta
            bli att fundera över om de som granskar filmer har blivit lite
            avtrubbade av alla de filmer som de har sett under årens lopp,
            så att de inte uppfattar porrfilmer på samma sätt som vi ovana
            tittare gör.
          </note>
          <note>
            Jag, och de flesta andra riksdagsledamöterna, ansåg att filmen
            var väldigt brutal och våldsam, men
          </note>
          <note>
            Granskningsnämndens representant sade: När vissa moment inte
            visas i rutan kan man inte säga att det är våld.
          </note>
          <note>
            Den pornografi som förekom i Shocking Truth är i mina ögon väldigt
            brutal. Även om det inte går att bevisa att det är våld ger ändå
            bilderna olustkänslor.
          </note>
          <note>
            Det bör väl om något vara tecken på att man inte bör visa filmerna
            i TV:s betalkanaler.
          </note>
          <note>
            Eftersom Granskningsnämnden inte har något att erinra och ansvariga
            på TV 1000 och Canal+ anser att filmerna är okej bör vi nog tackla
            problemen från andra håll. Med det menar jag inte att TV 1000
            och
          </note>
          <note>
            Canal+ direkt har påverkat samhällsförändringen. Vi måste vara
            med och ändra den.
          </note>
          <note>
            Det man kan fundera över är om de som är ansvariga och som visar
            filmerna skulle kunna titta lite mer på att den frivilliga granskningen
            skulle gälla varje film. Det kanske dessutom skulle vara frivilliga
            granskare som inte redan har trötta ögon utan som ser med friska
            ögon på innehållet i programmet.
          </note>
          <note>
            Centerpartiet vill inte förbjuda pornografin. Men något måste
            göras åt alla de grova porrfilmer som visas i TV. Därför anser
            vi att man bör se över brottsbalken 6 kap. 8 § och 16 kap. 10
            b §. Där står bl.a.:
          </note>
          <note>
            "Den som i stillbild eller i en film, ett videogram, ett televisionsprogram
            eller andra rörliga bilder skildrar sexuellt våld eller tvång
            med uppsåt att bilden eller bilderna sprids eller som sprider
            en sådan skildring, döms, - - - för olaga våldsskildring". Detta
            tog ministern upp tidigare.
          </note>
          <note>
            Vem mår bra av att se de kränkningar som personerna i filmerna
            utsätts för? Det är mycket förnedrande för kvinnorna, men det
            är också förnedrande för männen. Dessvärre, fru talman, är det
            pengar som styr den här verksamheten.
          </note>
          <note>
            En av de stora distributörerna berättar att han sålt filmer för
            drygt 25 miljoner förra året, och största marknaden är Sverige
            och Tyskland. TV och inte minst Internet är stora marknader för
            pornografin.
          </note>
          <note>
            Distributören berättar också att flera kvinnor i porrbranschen
            varit utsatta för övergrepp, incest och våldtäkter, men han lyssnar
            inte till vad de har att säga, eftersom han inte vill bli involverad.
            Han vill se det som att de ställer upp i filmerna därför att de
            vill det. Det är ett skrämmande exempel på vilken makt pengar
            har här i livet.
          </note>
          <note>
            Ansvariga i TV försvarar sig med att abonnenterna som betalar
            för sin kabel-TV kan plocka bort porrsändningarna. Förvisso är
            det sant. Men många som har betalkort vet nog inte riktigt vad
            som sänds efter kl. 00.00. Det kan jag personligen vittna om.
            Vi råkade få det när vi köpte Viasat-kort utan att vi hade en
            aning om det.
          </note>
          <note>
            Däremot vet nog ungdomarna precis vad det handlar om och vad
            som visas. Vad leder det till när de sitter och tittar? Det är
            omvittnat. Killarna tror att tjejerna vill ha analsex, och tjejerna
            tror att de måste ställa upp på det. Då måste man tycka att vuxna
            skulle kunna informera om att det inte behöver vara på det sättet,
            utan att man kan bestämma över sin egen kropp. Men det är 14-20
            % av högstadieungdomarna som inte har något vuxen att prata med.
          </note>
          <note>
            Fru talman! Centerpartiet anser att förutom föräldrarna har skolan
            ett oerhört stort ansvar för undervisningen i sex och samlevnad.
            Det är också viktigt att undervisningen inte bara gäller den biologiska
            delen som handlar om fortplantning. Den ska också belysa att sex
            och samlevnad upplevs väldigt olika av olika personer, heterosexuella
            och homosexuella. Det är nödvändigt att tala om hur viktig kärleken
            är mellan två människor och att parterna ska visa respekt för
            varandra.
          </note>
          <note>
            Nu är det dags att avsätta ordentligt med tid i grundskolan och
            gymnasieskolan och få in mer sex och samlevnad i kursplanerna.
          </note>
          <note>
            (Applåder)
          </note>
          <note type="speaker">
            Anf. 8 SIW PERSSON (fp):
          </note>
          <note>
            Fru talman! En gång i tiden var kampen för pornografi en kamp
            för yttrandefrihet och rätten till den egna sexualiteten emot
            allmänna konventioner, fördomar och trångsynthet. Det var en kamp
            som fördes tillsammans med kampen för kvinnors rätt till sin egen
            kropp, till en modern abortlagstiftning och för en bejakande sex-
            och samlevnadsundervisning i skolorna.
          </note>
          <note>
            Det var en kamp som var nödvändig och rätt och som vi vann.
          </note>
          <note>
            Men under senare decennier har porren utvecklat sig till en växande
            industri, och den har blivit alltmer förråande och fått allt större
            spridning. Den typen av porr med våldsinslag och otaliga scener
            med gränsfall av våld är inte den porr som på 60-talet innebar
            en frihet för den egna sexualiteten.
          </note>
          <note>
            Vi liberaler vill inte i dag fördöma all porr. Det finns erotiska
            skildringar som bygger på ömsesidighet och en fri och jämställd
            sexualitet. Men det allvarliga är att en stor del av dagens porr
            är kvinnoförnedrande och förråande.
          </note>
          <note>
            Vi vet att merparten av de kvinnor som medverkar i porrfilmer
            under sitt liv varit utsatta för övergrepp och blivit själsligt
            skadade. Män och kvinnor som utsatts för sexuella övergrepp i
            barndomen är förmodligen också överrepresenterade bland dem som
            medverkar i porrfilmer.
          </note>
          <note>
            Huvuddelen av porrfilmerna är en del av den kultur som börjar
            med att kvinnor och män utnyttjas i barndomen, har problem i skolan,
            kommer i tidig kontakt med sexklubbar, porrfilmsindustri och prostitution.
            Dagens porrindustri förstärker de medverkandes tidigare sociala
            och personliga problem och bidrar till att cementera en bild där
            kvinnan behandlas om ett underordnat objekt för mannens manipulation.
          </note>
          <note>
            I dagens internationella informationssamhälle är förbud ett slag
            i luften. Internet, TV och andra medier går inte att och bör inte
            styras genom förbud.
          </note>
          <note>
            Opinionsbildning, konsumentmakt och upplysning är det mest effektiva
            sättet att komma till rätta med pornografins negativa följder.
            Inte minst måste skolans sex- och samlevnadsundervisning förbättras
            radikalt, såväl kvantitativt som kvalitativt. Vi som är föräldrar
            har också ett avgörande ansvar för våra barn.
          </note>
          <note>
            I en undersökning där Skolverket granskade 80
          </note>
          <note>
            grundskolor och gymnasieskolor visade det sig att bara 4 av 51
            granskade grundskolor hade obligatorisk undervisning i sex och
            samlevnad. Av de undersökta gymnasierna var det 6 av 29. Det är
            helt oacceptabelt.
          </note>
          <note>
            Det behövs en breddad diskussion i skolan om känslor, kärlek,
            könsroller och sexualitet. Här måste också skolpolitiker våga
            se och dra slutsatser av det faktum att många elever använder
            pornografins glättade skildringar som kunskapskälla vad gäller
            sexualitet och sexteknik. Vi lever i en värld där företeelser
            som analsamlag, oralsex och gruppsex diskuteras i tidningar och
            är allmängods i pornografin men förtigs i sex- och samlevnadsundervisningen.
            Skolundervisningen måste alltså ge eleverna redskap att självständigt
            och i sin egen takt utforska sin sexualitet i stället för att
            pressas till ett visst handlingssätt av inbillade eller faktiska
            påtryckningar från omvärlden.
          </note>
          <note>
            Porren försvinner inte genom att vi inskränker yttrandefriheten.
            Den ska bekämpas genom en bättre sex- och samlevnadsundervisning
            och genom att vi som föräldrar och medborgare tar vårt ansvar
            och konsekvenserna av vår inställning till porren och stänger
            av TV:n eller säger upp abonnemanget för de kanaler som sänder
            porr. Men det är också viktigt att staten tar sitt ansvar. Det
            är t.ex. inte försvarbart att fördöma den porr som sänds via de
            digitalboxar som samtidigt subventioneras med skattemedel.
          </note>
          <note>
            Fru talman! Övergrepp är alltid övergrepp oavsett om de sker
            framför en kamera eller inte. Människor har olika sätt att leva
            ut sin sexualitet, och en frivillig och laglig handling som en
            viss person uppskattar kan te sig vidrig för en annan. Den logiska
            slutsatsen av detta är, fru talman, att brottsbalkens regler om
            sexualbrott bör vara vägledande för vilka pornografiska skildringar
            som ska vara förbjudna.
          </note>
          <note>
            Anf. 9 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag tycker att detta är en väldigt bra debatt. Den
            är annorlunda än många andra debatter här i kammaren just därför
            att jag tror att vi alla känner oss så personligt berörda. Det
            finns ett allvar i debatten, och på de flesta håll också en samsyn
            och en önskan att åstadkomma en förändring med hjälp av många
            olika insatser.
          </note>
          <note>
            Jag tror också att vi - de flesta av oss i alla fall -
          </note>
          <note>
            delar grundsynen att det finns en kommersialisering och en medialisering
            av vår tillvaro i stort och att detta också syns i den form av
            avart som våldspornografin utgör. Jag tror att vi är många som
            dagligen får adrenalinkickar av sådant som vi upplever som en
            del av denna medialisering och kommersialisering. Det kan vara
            sådant som i sak befinner sig långt från våldspornografin, men
            som ändå visar på ett klimat som vi invänder mot. När jag häromdagen
            skulle köpa en ny baddräkt till min fyraåriga dotter gick det
            inte att få tag på någon som är skuren på ett sådant sätt att
            inte byxan åker väldigt långt upp. Man har alltså en slags sexig
            skärning på barnkläder som gör dem väldigt ofunktionella, men
            som gör att även små flickor, små barn, ska se ut som fullvuxna
            kvinnor.
          </note>
          <note>
            Sådant stör mig. Det är vid sidan av denna debatt, men denna
            debatt rymmer så många olika delar. Det är det som gör att den
            är lite annorlunda - den kommer oss så nära och den handlar om
            sådant som är så viktigt för oss alla.
          </note>
          <note>
            Vänsterpartisten Kalle Larsson tyckte i sitt inlägg att vi hade
            varit yrvakna i regeringen. Nej, vi är inte yrvakna. Men jag erkänner
            mig skyldig när jag anklagas för att inte titta på porrfilm; jag
            tittar inte på porrfilm. Av misstag har jag vid ett enda tillfälle,
            i samband med ett ministermöte i Köpenhamn, råkat slå på TV:n
            och hamnat på en sexkanal. Detta är min erfarenhet - några minuters
            tittande på en hotellkabelkanal. Så anklaga oss gärna för att
            vi inte ser på porrfilm - men anklaga oss inte för att vara yrvakna!
          </note>
          <note>
            Denna fråga har jag följt mycket nära, och redan för drygt ett
            år sedan bad jag kabel-TV-företagen att komma in till departementet
            med en grundlig redogörelse för vilken policy de har när det gäller
            porrfilmerna.
          </note>
          <note>
            Samtidigt är vi ju alla bara människor. Att läsa texter är en
            helt annan sak än att faktiskt se dessa övergrepp, vilket är vad
            vi upplever dem som, i pornografisk film. Jag kallar inte det
            för yrvakenhet. Jag skulle helst ha velat slippa se den här filmen,
            men jag har sett den och den har väckt oss. Det är väldigt bra.
          </note>
          <note type="speaker">
            Anf. 10 EWA LARSSON (mp):
          </note>
          <note>
            Fru talman! Det är alltid svårt att föra denna debatt i Sverige.
            Den har ju förts länge; förra året i februari, alltså vid samma
            tid som nu, hade en av våra stora morgontidningar en artikelserie
            om vad som sänds på kabelkanalerna. Man beskrev också att det
            i mycket hög grad är ungdomar som tittar på de pornografiska filmerna.
          </note>
          <note>
            Risken är att det blir svart eller vitt, för eller emot, en massa
            schabloner och sensationer - och sedan tyst.
          </note>
          <note>
            Men de som har sett Alexa Wolfs film kan inte längre stoppa huvudet
            i sanden. Den berör nämligen, och den tar upp människorna bakom
            det hela - aktörerna och profitörerna. Det vi ser har ju hänt
            i verkligheten, till skillnad mot det våld som vi ser i de s.k.
            vanliga spelfilmerna. Män dör, men vi vet att det är på låtsas.
          </note>
          <note>
            Vi vet att det är låtsasblod. Men i de pornografiska filmerna
            utsätts kvinnorna i verkligheten för det våld och de övergrepp
            som vi ser. En av porrfilmsdistributörerna sade att männen som
            spelar i de här filmerna måste stänga av alla känslor. Med känslor
            är inte detta möjligt att genomföra.
          </note>
          <note>
            Det här är ingen bra sexualundervisning - det är vi alla överens
            om. Men hur har det kunnat bli så att vi just i Sverige i dag
            distribuerar det som inte får sändas från t.ex. England? Är det
            så att Telia betingar ett högre pris på marknaden, när det nu
            ska säljas, så länge företaget får sända de här förnedrande, kränkande
            och människovidriga filmerna? Här skulle det vara intressant att
            höra en kommentar från Björn
          </note>
          <note>
            Rosengren.
          </note>
          <note>
            När det gäller regler för vad som får visas i public service
            och TV 4 i marknätet talar vi väldigt bestämt om den rörliga bildens
            genomslagskraft. Det som vi ser i kabel-TV skulle aldrig kunna
            visas där. I Norge gäller samma lagstiftning för public service
            som för kabelbolagen. Varför är det inte så i Sverige? Frågan
            är extra aktuell nu i och med att alla inom en tioårsperiod kanske
            kommer att ha tillgång till det digitala marknätet. Alla kommer
            då att i det vanliga marknätet kunna se, eller köpa kort för,
            TV 1000, Canal+
          </note>
          <note>
            och kanske även andra filmkanaler. Vi är många som tycker om
            att se film på TV, men som inte vill ha in våldsporren i vardagsrummet.
          </note>
          <note>
            Fru talman! Den här frågan har ingenting med yttrandefrihet att
            göra. Den handlar om mänskliga rättigheter och tolkning av befintlig
            lagstiftning. Kom ihåg att all pornografi som inte sker på lika
            villkor är övergrepp, och det har ingenting med sexualitet att
            göra!
          </note>
          <note type="speaker">
            Anf. 11 BEATRICE ASK (m):
          </note>
          <note>
            Fru talman! Marita Ulvskog gjorde i sin inledning en detaljerad
            genomgång av den omfattande lagstiftningen och alla de myndigheter
            som har ansvaret på det här området. Det tycker jag var bra. Nu
            ska man göra en analys av hur det hela fungerar. Det tycker jag
            också är bra att man gör. Man måste alltid se om de regler man
            har är tillfyllest.
          </note>
          <note>
            Men huvudproblemet, som rimligen inte bara kan handla om TV-kanaler,
            är ju en explosion av pornografi och sexhandel som vi inte bara
            kan klara lagstiftningsvägen. Tekniken, internationaliseringen
            och det som händer är så mycket vidare. Det är därför jag tycker
            att det är så viktigt att lyfta fram synen på människan. Vilka
            värderingar har vi, och vad är rätt och fel? Vi måste se nödvändigheten
            av att staten kan garantera att det som vi har ansett vara rätt
            och fel i lagstiftningen också kan efterlevas.
          </note>
          <note>
            Jag tycker att det finns anledning att fråga statsrådet: Är det
            rimligt att man inom Stockholmspolisen, som ändå är en stor avdelning,
            bara har en, säger en, person som kan pyssla med de här frågorna?
            Det är få som har utbildning för att klara av detta på Internet,
            men i alla fall - är det verkligen rimligt? Är det inte tragiskt
            att vi inte är bättre på att se till att vi efterlever de lagar
            vi har i dag?
          </note>
          <note>
            Ewa Larsson har frågat om vi vill överlämna barnens sexualundervisning
            åt TV 1000. Nej, bevare oss väl! Det är flera år sedan som jag
            tog upp nödvändigheten av att göra någonting åt sex- och samlevnadsundervisningen
            i skolan. Det är uppenbarligen inte helt enkelt - annars skulle
            föräldrar inte ta ett sådant dåligt ansvar som de gör i dag. Det
            är svårt för oss vuxna att prata om sex och relationer på ett
            begripligt och vettigt sätt med våra barn och ungdomar. Men vi
            måste anstränga oss, och vi måste hitta former för det.
          </note>
          <note>
            Regeringen måste se till att ta initiativ, och inte bara prata.
            Det är viktigt.
          </note>
          <note>
            Till sist detta med att den här debatten är lite annorlunda.
            Det handlar inte bara om att vi alla känner oss berörda och ser
            saker dagligen som vi retar upp oss på. Det handlar kanske också
            om att vi för en gångs skull har en ganska bred uppslutning om
            att problemet inte bara kan lösas genom att politiskt beslut.
            Det är vidare, och det krävs mycket mer.
          </note>
          <note type="speaker">
            Anf. 12 KALLE LARSSON (v):
          </note>
          <note>
            Fru talman! Inger Davidson tycker att jag borde ha svårt att
            sitta på två stolar samtidigt. Låt mig säga att jag hellre gör
            det än sover med fienden och därmed uppmuntrar de krafter som
            faktiskt gynnas av porrindustrin.
          </note>
          <note>
            Men det är kanske så att vi kan bli överens om en del saker.
            Det vore utmärkt. Jag tror dock att vi får svårt att säga vad
            man ska göra och vad man ska tacka ja till. Det handlar inte bara
            om vad man ska stoppa, mota och hindra. Det är där som jag ofta
            känner att den nymoralistiska tonen i den debatt som har blossat
            upp faktiskt inte når särskilt långt.
          </note>
          <note>
            Marita Ulvskog vill inte bli kallad yrvaken. Det kan vi acceptera.
            Låt mig i stället säga oförberedd.
          </note>
          <note>
            Filmen har ju just den fördelen att den har visat oss saker som
            många uppenbarligen inte tidigare har sett tillräckligt mycket
            av. Det är just det som är den stora fördelen med filmen. Det
            är just därför som vi nu måste fullfölja den här debatten och
            se till att åtgärder verkligen vidtas.
          </note>
          <note>
            Jag kan för Vänsterpartiets del ge några förslag.
          </note>
          <note>
            Vi har diskuterat en översyn av lagstiftningen. Vidare föreslår
            vi en konsumentbojkott av de kanaler som visar porrfilm, bättre
            stöd till de kvinnor som vill ta sig ur pornografi och prostitution
            liksom till kvinnojourer och andra som ger stöd åt utsatta kvinnor
            och en sex- och samlevnadsundervisning värd namnet i skolan. Där
            ska elever tillsammans med lärare lägga upp undervisningen, gärna
            med medverkan från kvinnorörelsen. Dessutom föreslår vi ökat ekonomiskt
            stöd till kommunernas ungdomsmottagningar.
          </note>
          <note>
            De ska inte läggas ut på entreprenad, som sker här i
          </note>
          <note>
            Stockholm.
          </note>
          <note>
            Jag tror också att mycket måste göras av ungdomar själva. Ett
            startande av jämställdhetsgrupper sker i dag ute på många skolor.
            Det är kanske så att man själv måste ta tag i sin situation för
            att någonting ska kunna hända. Det kan vara starten för många
            ungdomar att göra sig fria från såväl porrindustrins förnedring
            som nymoralismens inskränkthet. Det är nyckeln till en frigjord
            och jämställd sexualitet. Det är nyckeln till njutning.
          </note>
          <note type="speaker">
            Anf. 13 INGER DAVIDSON (kd):
          </note>
          <note>
            Fru talman! Jag tycker också att det är utmärkt om vi kan arbeta
            åt samma håll, och det kan vi kanske göra om Kalle Larsson inte
            är så fruktansvärt rädd för att hamna på samma sida som nymoralisterna
            - det är han själv som säger det - i Kristdemokraterna. Jag tror
            nämligen att det finns alla skäl att samarbeta på det här området.
            Och då handlar det bl.a. om en översyn av lagstiftningen, som
            vi var inne på. Där skulle kopplerilagen kunna vara ett medel
            att sätta åt dem som tjänar pengar på detta. Det är ju ändå drivkraften
            bakom att det hela utvecklas på det sätt som sker i dag.
          </note>
          <note>
            Jag tror också att man borde tillsätta en utredning som kartlägger
            hur porrindustrin ser ut och vilka distributionsvägar den använder
            sig av. Det skulle åtminstone vara en inledning till att försöka
            komma åt det som händer på nätet, även om vi alla vet att det
            är oerhört svårt.
          </note>
          <note>
            Jag håller självfallet med alla som har sagt att lagstiftningen
            inte är det enda. Så är det naturligtvis. Det gäller också att
            påverka värderingar, att skapa opinion, att föräldrar tar sig
            tid att samtala med sina barn, att sexualundervisningen i skolan
            handlar om relationer och respekt för partnerns integritet. Men
            vi ska inte tro att skolan är en institution som kan klara av
            allt det som vi i resten av samhället inte klarar av.
          </note>
          <note>
            Därför behövs det gemensamma tag från oss alla.
          </note>
          <note>
            Det behövs tydliga vuxna förebilder, inte minst män, som har
            en positiv kvinnosyn, som står för sina värderingar även i sammanhang
            när det inte är opportunt - och det är väldigt sällan opportunt
            att göra det. Det behövs att föräldrar, lärare, psykologer, fritidsledare,
            idrottsledare och alla andra som möter ungdomar till vardags och
            hör deras reaktioner och vädjan om stöd från vuxenvärlden hjälper
            till att skapa opinion mot den här hanteringen som vi alla på
            ett eller annat sätt vänder oss emot.
          </note>
          <note type="speaker">
            Anf. 14 BIRGITTA SELLÉN (c):
          </note>
          <note>
            Fru talman! Undersökningar visar att skolan har undermålig undervisning
            i sex och samlevnad. Det har flera av talarna här intygat. Jag
            lovade att återkomma med några punkter om hur vi vill att undervisningen
            ska bedrivas i skolorna. Här kommer några.
          </note>
          <note>
            Skolan ska undervisa elever i olika sexuella identiteter.
          </note>
          <note>
            Sex och samlevnad ska vara ett ämne i lärarutbildningen, och
            dessutom finnas som fortbildning för skolpersonal.
          </note>
          <note>
            Eleverna ska bli medvetna om att porr inte har med verklighetens
            sexliv att göra.
          </note>
          <note>
            Eleverna ska lära sig skillnaden mellan porr, erotik och sex.
          </note>
          <note>
            Eleverna ska förstå att sex utan kärlek och ömhet oftast är negativt.
          </note>
          <note>
            Ständiga kontroller ska ske för att undvika en utökad prostitution
            över Internet.
          </note>
          <note>
            Polis, tull och filmlaboratorier ska utöka sitt samarbete i kampen
            mot barnpornografi.
          </note>
          <note>
            Fru talman! Jag sade inte mycket om pornografi via Internet i
            mitt första anförande. Men pornografi och prostitution har dessvärre
            verkligen slagit sina klor i datorerna. Där har de hittat en gyllene
            framtid.
          </note>
          <note>
            Det är mycket lätt att komma in i program som visar avancerad
            porr utan att man betalar något.
          </note>
          <note>
            Inför den här debatten tänkte jag att jag måste testa om det
            verkligen är så lätt som de säger. Jag gick alltså in och skrev
            ordet porr, sökte och hittade väldigt många webbsidor att komma
            in på. Dessvärre hade jag stora problem att komma ut ur programmet,
            och det var en olustig känsla.
          </note>
          <note>
            Vi har ett stort ansvar för att minska utbudet som erbjuds. Jag
            vet tyvärr inte hur man ska klara av det, men våra sju punkter
            kan kanske vara ett led i det arbetet. Om vi minskar intresset,
            och därmed efterfrågan, bör man kunna komma åt det.
          </note>
          <note>
            Vi i Centerpartiet anser alltså att det är viktigt med ansvar
            hos föräldrar och skola. Vi ska lära våra ungdomar att sex är
            en kärleksyttring som ska var fin och bestå av ömsesidig respekt
            för varandra.
          </note>
          <note type="speaker">
            Anf. 15 SIW PERSSON (fp):
          </note>
          <note>
            Fru talman! Enligt siffror från FN omsätter sexbranschen drygt
            1 ½ % av hela världens samlade bruttonationalprodukt. Det gör
            1 500 miljarder kronor. Den svenska sexindustrin uppskattas omsätta
            ca 10 miljarder kronor varav prostitutionen står för en sjättedel.
            Beräkningar visar att porrfilmerna i
          </note>
          <note>
            TV 1000 och Canal+ i hela Norden ger ungefär ½
          </note>
          <note>
            miljard årligen för betal-TV-kanalerna. Börsvärdet för ett svenskt
            porrindustriföretag som ska introduceras på den amerikanska marknaden
            är ca 2 miljarder i dag.
          </note>
          <note>
            Fru talman! Jag nämner detta för att visa vilka oerhört stora
            summor som är i omlopp och för att understryka vilken stor kraft
            det behövs för att bilda den opinion som är så viktig och för
            att öka den konsumentmakt som är så avgörande. Vi måste alltså
            komma ihåg att konsumenter är du och jag. Vi har makt om vi verkligen
            tar den. Vi kan påverka, och vi ska och måste göra det.
          </note>
          <note>
            Men vi måste också komma ihåg att utsatta barn, ungdomar och
            kvinnor måste få den adekvata hjälp som de inte får i dag. Då
            gäller det alltifrån sjukvård och socialtjänst till polis, åklagare
            och domstolar. Det är inte frågan om att ändra lagar här. Det
            gäller att se till att det blir en skärpning av tillämpningen
            av den lag vi har i dag, att man verkligen ser till att lagen
            gäller.
          </note>
          <note>
            Fru talman! Övergrepp är övergrepp oavsett om de sker framför
            en kamera eller inte. Vi måste se till att brottsbalkens regler
            om sexualbrott alltid gäller.
          </note>
          <note>
            Anf. 16 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Det har nämnts många olika viktiga inslag som vi
            kan använda oss av för att vrida utvecklingen åt ett annat håll.
            Det handlar om opinionsbildning, det handlar om sexualundervisning,
            det handlar om lagstiftning, praxis och resursfrågor. Dessa saker
            står inte mot varandra. Jag tror att alla delar behövs. Och det
            finns uppenbarligen också en samsyn i denna kammare i många av
            dessa frågor.
          </note>
          <note>
            Det intressanta är att en av dessa debattdeltagare egentligen
            inte har haft en enda synpunkt på det som är dagens ämne. Det
            är Beatrice Ask, som i praktiken vägrar att prata om våldspornografi.
            Hon väljer att tala om helt andra saker. Jag tycker att det är
            lite olyckligt när man väljer att tala om en partipolitisk hjärtefråga,
            som polisens resurser. Jag tror att Beatrice Ask mycket väl vet
            att polisen arbetar med t.ex.
          </note>
          <note>
            Internetfrågorna på central nivå och att Rikspolisstyrelsen har
            en IT-rotel för att t.ex. spåra barnpornografi. De arbetar mycket
            effektivt.
          </note>
          <note>
            Det är svårt att inte uppleva att det har ett samband med att
            Moderata samlingspartiet inte ville begränsa innehavet av barnpornografi.
            Ska man tolka det som att Moderaterna inte heller vill begränsa
            våldspornografin? Det är svårt att tolka det på annat vis, eftersom
            Beatrice Ask så omsorgsfullt har undvikit att tala om just det
            som är dagens ämne.
          </note>
          <note>
            I övrigt tror jag att just den här typen av debatt är bra. Den
            frilägger skillnaderna, men den visar också på den väldigt starka
            samsyn som finns i denna kammare.
          </note>
          <note type="speaker">
            Anf. 17 ANDRE VICE TALMANNEN:
          </note>
          <note>
            Jag vill konstatera att Beatrice Ask inte äger rätt till ytterligare
            inlägg i denna debatt.
          </note>
          <note type="speaker">
            Anf. 18 EWA LARSSON (mp):
          </note>
          <note>
            Fru talman! Så till framtiden och resultatet av dagens debatt.
            Jag vill påstå att vår vuxna kunskap om verkligheten släpar tio
            år efter. Ungdomar lever i medievärlden, och det är dags för oss
            äldre att ta oss in där också, att se efter vad det är ungdomarna
            tittar på. För oss lagstiftare gäller det att se till att lagen
            tillämpas så som vi avsett att den ska tillämpas.
          </note>
          <note>
            Det finns t.ex. en kopplerilag. Varför har ingen åklagare prövat
            den? Det kan göras nu. Jag hoppas att
          </note>
          <note>
            Sexualbrottskommittén ser över lagstiftningen kring pornografin,
            trots att förslaget om ett tilläggsdirektiv från Miljöpartiet
            och Vänstern avslogs här i riksdagen.
          </note>
          <note>
            Dessutom kommer Miljöpartiet att fortsätta att motionera om en
            lagstiftning mot anspelningspornografi liknande den i Norge.
          </note>
          <note>
            Jag tror inte att någon av oss riksdagsledamöter, åhörare på
            läktaren eller TV-tittare skulle vilja att vårt barn eller barnbarn
            utsattes för det som i verkligheten sker i de här pornografiska
            filmerna. Därför är det här ett ansvar för oss alla.
          </note>
          <note>
            Jag vill tacka för en bra debatt. Vi ska nu inte lägga över ansvaret
            på någon annan. Jag har hört skolan nämnas. Men alla lärare ser
            inte heller på pornografiska filmer på nätterna, precis som Marita
            Ulvskog inte gör det.
          </note>
          <note>
            Till slut, Biografbyrån behöver ett bättre verktyg att arbeta
            med. Den behöver det nu. Om det ska vara ett tilläggsdirektiv
            eller ett förtydligande av befintlig lagstiftning får kulturministern
            och justitieministern klura ut själva. Men vi vill ha ett förslag
            hit till riksdagen snarast.
          </note>
          <note>
            Anf. 19 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Vi har inte talat mycket om den nya tekniken som
            kommer att fyllas med ett innehåll som vi befarar också kommer
            att innehålla mycket pornografi, än mer än i dag. Jag tror att
            det är viktigt att ändå säga att det inte är så att vi inte kan
            göra någonting. Vi ska inte sprida någon känsla av uppgivenhet
            inför denna tekniska utveckling. Den ger faktiskt också stora
            möjligheter att koda bort sådant som vi inte vill. Även detta
            måste vi arbeta med gemensamt.
          </note>
          <note>
            Vi har alla ett ansvar.
          </note>
          <note>
            Jag har tagit denna debatt i dag, men alla ministrar i den regering
            jag ingår i är djupt engagerade i dessa frågor. Det är jag övertygad
            om att också de allra flesta i denna kammare är.
          </note>
          <note>
            Vi gör vår analys, vi avser att komma tillbaka med förslag till
            åtgärder på ett brett fält. Jag hoppas att denna debatt och tonen
            i den är något som kan göra det lättare för oss att visa vilka
            värderingar och vilken syn på människovärde som egentligen finns
            i grunden, men också att vi inte står för uppgivenhetens budskap.
          </note>
          <note>
            4 § Justering av protokoll
          </note>
          <note>
            Justerades protokollet för den 18 februari.
          </note>
          <note>
            Ajournering
          </note>
          <note>
            Kammaren beslutade kl. 13.15 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            5 § Frågestund
          </note>
          <note type="speaker">
            Anf. 20 TALMANNEN:
          </note>
          <note>
            Kammarens sammanträde återupptas nu för riksdagens frågestund.
            Regeringen företräds i dag av vice statsminister Lena Hjelm-Wallén,
            statsrådet Leif
          </note>
          <note>
            Pagrotsky, utbildningsminister Thomas Östros, miljöminister Kjell
            Larsson och finansminister Bosse
          </note>
          <note>
            Ringholm. Vice statsministern besvarar allmänpolitiska frågor.
            Frågorna till övriga statsråd förutsätts beröra deras respektive
            ansvarsområde i regeringen.
          </note>
          <note>
            Vi inleder omedelbart. Ordet är fritt.
          </note>
          <note>
            Situationen i Norrland
          </note>
          <note type="speaker">
            Anf. 21 LENNART DALÉUS (c):
          </note>
          <note>
            Fru talman! Det är ingen överdrift att säga att
          </note>
          <note>
            Norrland, och kanske särskilt Norrlands inland, blöder. Man tappar
            i befolkning, och man tappar i företagsamhet. Ett akut skäl till
            att problemen ökar är att man nu har höjt, igen, arbetsgivaravgiften
            för en del verksamhet i Norrland. Till det kommer mycket höga
            transportkostnader, särskilt bilkostnader.
          </note>
          <note>
            Min fråga till finansministern är förstås: Vad tänker han göra
            för att göra förhållandena rimliga i
          </note>
          <note>
            Norrland med avseende på just de här två frågorna?
          </note>
          <note>
            Anf. 22 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Frågor om den regionala balansen i
          </note>
          <note>
            Sverige har diskuterats mycket i den här kammaren.
          </note>
          <note>
            När regeringen i höstas lade fram sin budgetproposition med inriktningen
            tillväxt och rättvisa för hela landet låg fokus på att det var
            just hela landet som avsågs. Därför är det viktigt att både de
            generella och de ekonomisk-politiska insatser som vi gör kan komma
            hela landet till del.
          </note>
          <note>
            Den allmänna mycket starka ekonomi som vi har för närvarande,
            med ungefär 3 ½ procents ökning av bruttonationalprodukten inte
            bara förra året utan även i år, ger också via skatteutjämningssystemet
            och på andra sätt goda effekter för de delar av landet som nu
            inte ökar lika snabbt av egen kraft. Därför kommer vi även i vårpropositionen,
            för att svara på Lennart
          </note>
          <note>
            Daléus fråga, att ta upp ett antal frågor som har just med den
            regionala balansen att göra. Det är då viktigt att diskutera alltifrån
            IT till transporter och inte minst arbetsmarknadspolitiska insatser.
          </note>
          <note type="speaker">
            Anf. 23 LENNART DALÉUS (c):
          </note>
          <note>
            Fru talman! Nu är ju den här frågan akut. Det har säkert inte
            undgått finansministern att man i Norrland, inte minst i Tornedalen,
            ser det som att man står inför en stupstock i sin tillvaro. Då
            vore det bra om finansministern nu inför vårpropositionen kunde
            lova dels att denna kommer att rymma en sänkning av arbetsgivaravgifterna
            för viss näringsverksamhet i
          </note>
          <note>
            Norrland till den nivå de hade tidigare eller lägre, dels att
            han kommer att vidta åtgärder i vårpropositionen som t.ex. innebär
            att man kan göra avdrag för de riktiga resekostnader som man har
            för sin förvärvsverksamhet i Norrland. Kan finansministern lova
            detta är det klart att tillförsikten kommer att öka något i den
            dramatiskt akuta situationen i Norrland.
          </note>
          <note>
            Anf. 24 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det finns två olika typer av stöd som gäller inte
            minst Norrland. Först har vi det s.k. transportstödet. Sedan har
            vi tidigare haft ett annat stöd som handlade om sänkta arbetsgivaravgifter.
            Efter en förhandling med EU som en tidigare regering skötte har
            det blivit så att vi inte har fått behålla de särskilda sänkta
            regionala arbetsgivaravgifterna från årsskiftet.
          </note>
          <note>
            Nu förhandlar vi med EU om hur vi ska förfara med detta i fortsättningen.
            Vi är självfallet oerhört intresserade av att kunna hitta sätt
            att både via transportstödet och annat i fortsättningen se till
            att glesbygden får goda förutsättningar.
          </note>
          <note>
            Jag vill också gärna ta upp diskussionen om de bensinprishöjningar
            som skett under senare tid och som naturligtvis har oroat regeringen
            liksom många andra. Nu har vi sett att detta hänger ihop med de
            stora internationella oljebolagen och att oljepriset på världsmarknaden
            har stigit kraftigt under en längre period. Under de allra senaste
            dagarna har det däremot varit motverkande rörelser. Så sent som
            i dag såg jag att en del bensinbolag sänker priser med 10
          </note>
          <note>
            öre. Det får också räknas in i bilden i fortsättningen.
          </note>
          <note>
            Dramapedagogutbildningen
          </note>
          <note type="speaker">
            Anf. 25 TASSO STAFILIDIS (v):
          </note>
          <note>
            Fru talman! Jag vill rikta min fråga till utbildningsminister
            Thomas Östros.
          </note>
          <note>
            Dramapedagogutbildningen är utrotningshotad.
          </note>
          <note>
            Dramapedagogutbildningen befinner sig i dagsläget i kläm mellan
            folkbildning och högskola. Situationen, fru talman, blir paradoxal,
            för behoven är enorma och efterfrågan på utbildade dramapedagoger
            överstiger tillgången. I dag aviserar bl.a. Ljungskile folkhögskola
            att man ämnar lägga ned sin dramapedagogutbildning. Dramapedagogutbildningen
            finns endast vid folkhögskolorna i Ljungskile och Västerberg.
          </note>
          <note>
            Min fråga till utbildningsministern är: Ser utbildningsministern
            någon möjlighet att ge dramapedagogutbildningen högskolestatus,
            och hur ser han i så fall på att dramapedagogutbildningen fortsättningsvis
            skulle kunna bli en högskoleutbildning i stället för en folkhögskoleutbildning?
          </note>
          <note type="speaker">
            Anf. 26 Utbildningsminister THOMAS ÖSTROS (s):
          </note>
          <note>
            Fru talman! Stafilidis tar upp en fråga som naturligtvis kräver
            extra studier för att man ska kunna ge ett säkert svar.
          </note>
          <note>
            När man vill gå från att vara en eftergymnasial utbildning som
            inte är på högskolenivå till att bli en fullvärdig högskoleutbildning
            är Högskoleverket den myndighet som utvärderar utbildningen och
            ser om den är högskolemässig. Även i det här fallet är det förstås
            den processen man måste gå igenom.
          </note>
          <note>
            Jag skulle vilja föreslå riksdagsledamoten denna väg när det
            gäller just denna utbildning. Vill han resonera om utbildningen
            mer i detalj ber jag honom att återkomma med en interpellation
            i frågan, så lovar jag att ta reda på mer fakta i ärendet.
          </note>
          <note>
            Införselreglerna för alkohol och tobak
          </note>
          <note type="speaker">
            Anf. 27 MARIETTA DE POURBAIX-LUNDIN (m):
          </note>
          <note>
            Fru talman! Sveriges undantag för införsel av alkohol och tobak
            inom EU upphör att gälla den 1 juli i år. Numera inser även socialministern
            att någonting kommer att hända den 1 juli. Även om vi inte kommer
            att få ta in 10 liter sprit, 90 liter vin och 110 liter öl, vilket
            jag i och för sig hoppas att vi ska få, kommer det att ske någon
            förändring.
          </note>
          <note>
            Min fråga till finansministern är vilken beredskap det finns
            inom regeringen för att sänka de höga svenska alkoholskatterna.
          </note>
          <note>
            Anf. 28 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Skälet till att Sverige från början har begärt och
            haft särskilda införselregler när det gäller alkohol och tobak
            är att vi har velat värna om folkhälsan. Sverige är i dag det
            land inom EU som har den lägsta dödligheten till följd av alkohol.
            Vi är oerhört angelägna om att behålla denna goda position ur
            folkhälsosynpunkt, och därför har vi sedan en tid tillbaka aktualiserat
            frågan om en förlängning av de särskilda införselregler vi har.
            Vi är nu inriktade på att via en bra överenskommelse med EU fortsätta
            att slå vakt om folkhälsoperspektivet när det gäller införselreglerna.
          </note>
          <note type="speaker">
            Anf. 29 MARIETTA DE POURBAIX-LUNDIN (m):
          </note>
          <note>
            Fru talman! Jag kan då konstatera att finansministern till skillnad
            från socialministern inte inser att någonting kommer att ske den
            1 juli. Även om vi inte kommer att få ta in full ranson kommer
            någonting att ske.
          </note>
          <note>
            Då är min andra fråga, eftersom finansministern vägrar att svara
            på min fråga utan pratar om något helt annat, om finansministern
            delar skatteutskottets inställning när det gäller detta. Skatteutskottet
            skrev i slutet av förra året att "det skulle vara svårt för Sverige
            att upprätthålla en hög prisnivå på alkoholdrycker utan det svenska
            undantaget från EG:s regler om införsel". Det betyder att det
            finns en koppling, och om någonting händer måste man sänka de
            höga alkoholskatter som vi har i Sverige.
          </note>
          <note>
            Anf. 30 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det finns många om-frågor i varje förhandling. För
            regeringen och för mig är det viktigt att nå ett bra resultat
            i den förhandling vi har inlett med EU för att kunna vidmakthålla
            den goda position vi har som det land som har de lägsta alkoholskadorna
            i Europa. Det är vårt primära syfte.
          </note>
          <note>
            Vi är självfallet medvetna om att om vi når en överenskommelse
            med EU kan det komma att ändra förutsättningarna för vår alkoholpolitik
            i fortsättningen. Då får vi överväga vilken typ av insatser som
            behöver göras. Nu är vi inriktade på att nå ett gott resultat.
            Jag hade hoppats att frågeställaren hade velat instämma, vilket
            hon tyvärr inte gör, i syftet att vi även i fortsättningen ska
            kunna ha en bra folkhälsopolitik med hjälp av de särskilda införselregler
            vi kan komma överens med EU om.
          </note>
          <note>
            Importkvoter
          </note>
          <note type="speaker">
            Anf. 31 CARINA HÄGG (s):
          </note>
          <note>
            Fru talman! Jag har en fråga till Leif Pagrotsky.
          </note>
          <note>
            Vi har redan nu i februari sett att det dyker upp nytt mode.
            Vårmodet kan vi nu se exempel på i skyltfönster runtom i stan.
            Jag ska inte be statsrådet Pagrotsky recensera det kommande vårmodet
            men jag skulle vilja ha några kommentarer om hur han ser på
          </note>
          <note>
            EU:s kvoter, vad de betyder för vårkläderna och kanske även för
            höstkläderna framöver.
          </note>
          <note type="speaker">
            Anf. 32 Statsrådet LEIF PAGROTSKY (s):
          </note>
          <note>
            Fru talman! Jag undrar varför jag inte får kommentera vårmodet
            men jag ska göra en ansträngning att avhålla mig från det.
          </note>
          <note>
            Vi har ju en ganska restriktiv politik i EU vad gäller import
            av kläder i form av kvoter som gör att man får ta in ett visst
            antal T-shirtar, ett visst antal byxor och ett visst antal kilo
            av en del andra kläder.
          </note>
          <note>
            Det gör att klädpriserna drivs upp i Europa, också i
          </note>
          <note>
            Sverige.
          </note>
          <note>
            Vad som händer nu när vi har en konjunkturuppgång i Europa är
            att efterfrågan på alla sorters kläder stiger men kvoterna är
            oförändrade i antal styck eller antal kilon. Det innebär alltså
            att de blir snävare och snävare i förhållande till efterfrågan.
            Priserna kommer att drivas upp rejält på kläder under loppet av
            det här året, i takt med att kvoterna tar slut.
          </note>
          <note>
            Vi har sett att en kraftig sänkning av klädpriserna i januari
            har bidragit till att konsumentprisindex sjönk med 0,4 % enligt
            de siffror som presenterats i dag men jag tror att det kommer
            att vända under året. När kvoterna tar slut får vi se prishöjningar.
            Vi jobbar för att denna dumma politik ska förändras och för att
            vi ska få billigare kläder i Europa.
          </note>
          <note type="speaker">
            Anf. 33 CARINA HÄGG (s):
          </note>
          <note>
            Fru talman! Såvitt jag förstår av statsrådet Pagrotskys inlägg
            kan det här ha väldigt stor betydelse för prisbilden framöver
            när kvoterna för de olika kläderna tar slut. Skulle vi kunna få
            en siffra för vad det här uppskattas göra för mig som konsument
            eller för Sverige totalt och också få besked om det här har betydelse
            om jag köper en T-shirt från Kina eller från något annat land?
            Finns det olika regler för olika länder som exporterar till oss?
          </note>
          <note type="speaker">
            Anf. 34 Statsrådet LEIF PAGROTSKY (s):
          </note>
          <note>
            Fru talman! Det är ett extremt komplicerat byråkratiskt system
            med nationella kvoter för varje land och handel i kvoträttigheter
            mellan olika fabrikörer.
          </note>
          <note>
            Det är ett i grunden osunt system. Kvoterna håller på att ta
            slut vad gäller Kina och då kommer i stället handel med kvoter
            från Bangladesh. Detta kommuniceras på ett sinnrikt sätt.
          </note>
          <note>
            Problemet är att systemet i grunden är sjukt och bör avskaffas.
            Om hela Europa i dag hade haft det system för klädhandel som vi
            hade innan vi blev medlemmar i EU - dvs. inga regler alls utan
            en normal handel som vi har för andra varor - skulle Europas konsumenter
            kanske ha sparat 100 miljarder kronor. Det är ju en hygglig skattesänkning,
            en hygglig prissänkning och en hygglig sänkning av inflationen
            och därmed också av ränta och annat.
          </note>
          <note>
            Det tycker jag ska vara ett mål för Europa att åstadkomma, och
            detta driver Sverige i handelsförhandlingarna. Vi har starka motståndare
            men det blir också en och annan ytterligare som stöder oss i denna
            strävan.
          </note>
          <note>
            Europas barnfamiljer och Europas familjer i övrigt behöver billigare
            kläder, och Europas centralbanker behöver lägre inflation.
          </note>
          <note>
            Efterlevnaden av gällande miljölagstiftning
          </note>
          <note type="speaker">
            Anf. 35 HARALD NORDLUND (fp):
          </note>
          <note>
            Fru talman! För ett år sedan fick vi en ny miljölagstiftning.
            Jag vill ställa en fråga miljöministern.
          </note>
          <note>
            Hos polisen hopar sig nu anmälningarna mot miljöbalken. Men det
            är viktigt för trovärdigheten och för efterlevnaden av gällande
            lagstiftning att någonting görs nu. Vad pågår för att råda bot
            på de här stora bristerna?
          </note>
          <note>
            Anf. 36 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det mest konkreta är den omfattande utbildningsverksamhet
            som skett för att underlätta införandet av den nya omfattande
            och komplicerade lagstiftning som vi har infört och som - detta
            är det viktigt att framhålla - uppenbarligen har gett väldigt
            goda resultat när det gäller syftet, att klara miljön.
          </note>
          <note>
            Förmodligen är det ofrånkomligt att det blir vissa krångligheter
            vid införandet av en sådan här lagstiftning. För att se till att
            vi så fort som möjligt kan reda ut de krångligheterna följer vi
            naturligtvis noga utfallet. Vi har också tillsatt en särskild
            utredning som ska utvärdera lagstiftningen. Vi tillsätter alltså
            en sådan här utredning på kortare tid än ett år efter det att
            lagstiftningen trätt i kraft.
          </note>
          <note type="speaker">
            Anf. 37 HARALD NORDLUND (fp):
          </note>
          <note>
            Fru talman! Enligt uppgift har anmälningarna på mycket kort tid
            mer än fördubblats. Det finns uppgifter om att det skulle behövas
            dubbelt så många poliser som vi har i dag för att på ett någorlunda
            tillfredsställande sätt kunna ta itu med de här anmälningarna.
          </note>
          <note>
            Mot den bakgrunden tycker inte jag, fru talman, att miljöministerns
            svar är tillfredsställande - att man ska se över gällande lagstiftning.
            Det behöver vi också men någonting måste ju ske omgående när det
            gäller resurserna för att minska högarna av anmälningar.
          </note>
          <note>
            Risken att vi får en sämre efterlevnad av gällande lagstiftning
            är oerhört stor om högarna av anmälningar bara fortsätter att
            växa.
          </note>
          <note>
            Anf. 38 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Vi har tillfört rättssystemet mer resurser i samband
            med införandet av lagen. Det handlar om ett antal miljoner kronor
            - 14 miljoner kronor, tror jag - för de olika förstärkningar som
            krävs för att hantera den nya lagen på rätt sätt. Självfallet
            måste vi nu följa upp det och se om det behövs ytterligare tillskott.
            Dessutom måste vi naturligtvis se hur polisen prioriterar sina
            arbetsinsatser så att man ägnar tillräcklig uppmärksamhet åt den
            här brottsligheten.
          </note>
          <note>
            Forskningen kring handikappvetenskap
          </note>
          <note type="speaker">
            Anf. 39 YVONNE ANDERSSON (kd):
          </note>
          <note>
            Fru talman! Jag har en fråga till utbildningsministern. I tisdags
            i en interpellationsdebatt fick jag av skolministern meddelandet
            att forskningsområdet kunskap om handikappvetenskap inte skulle
            stödjas av departementet med resurser.
          </note>
          <note>
            Utbildningsministern, som valde att inte svara på min fråga om
            forskningen när det gäller det här, hälsade att varje lärosäte
            skulle ta ansvar för sina kostnader. Men Centrum för handikappvetenskap
            är en forskningssatsning i vårt landet som är unikt för landet.
            Det finns ingen annanstans, inte ens i Europa.
          </note>
          <note>
            Det här är ett samarbete mellan två lärosäten, mellan
          </note>
          <note>
            Örebros och Linköpings universitet.
          </note>
          <note>
            Jag skulle vilja fråga utbildningsministern: Finns det ingen
            öppning när det gäller att stödja uppbyggnaden av ett så eftersatt
            kunskapsområde som handikappvetenskap är och som det dessutom
            finns ett stort samhälleligt behov av i dagens Sverige?
          </note>
          <note type="speaker">
            Anf. 40 Utbildningsminister THOMAS ÖSTROS (s):
          </note>
          <note>
            Fru talman! Först till detta med vem som svarade på interpellationen.
            Yvonne Andersson har ju traditionen att lämna interpellationer
            till regeringen som spänner över vida fält och det har jag stor
            respekt för.
          </note>
          <note>
            Ofta är det ju så med verkligheten att den spänner över fler
            fält än statsrådsindelningen kan visa. Då blir det så att vi får
            göra en bedömning av vad Yvonne
          </note>
          <note>
            Andersson frågar mest om och sedan försöka fördela ansvaret till
            det statsråd som får gå upp och svara.
          </note>
          <note>
            Ställ gärna ytterligare frågor och vinkla det ytterligare mot
            mitt håll så svarar jag gärna på de frågorna!
          </note>
          <note>
            När det gäller själva sakfrågan är handikappvetenskap och forskning
            kring handikappfrågor naturligtvis ett väldigt viktigt forskningsfält.
            Det är ett mycket intressant initiativ från Linköpings och Örebros
            universitet att tillsammans bygga upp ett centrum för handikappvetenskap.
            De har också goda förhoppningar om att få finansiärer från många
            olika håll -
          </note>
          <note>
            kommuner, landsting och statliga forskningsråd.
          </note>
          <note>
            Naturligtvis vill de också att regeringen ska vara med och stödja.
            Men vi sitter inte inne med pengar givna av riksdagen för att
            från vecka till vecka ge nya resurser till olika initiativ, utan
            de värderingarna gör vi i samband med forskningspolitiska propositioner
            t.ex.
          </note>
          <note>
            Men visst finns det gott hopp för ett så gott initiativ att få
            ett stöd om det håller en bra vetenskaplig kvalitet och lockar
            till sig starka forskare. Vidare handlar det om att få tillgång
            till statliga pengar, inte minst via forskningsråd.
          </note>
          <note type="speaker">
            Anf. 41 YVONNE ANDERSSON (kd):
          </note>
          <note>
            Fru talman! Det är angenämt att få det här svaret nu. Jag är
            också angelägen om att det - eftersom det har varit en uppbyggnad
            och det nu felas resurser bl.a. till tillräckligt med professorer
            och till några fler doktorander; det ska ju vara bärande i utvecklingen
            -
          </note>
          <note>
            öppnas sådana möjligheter för just handikappvetenskap som kunskapsområde.
            Därför skulle jag önska att man kanske mera tydligt kunde ge det.
            Vidare får jag kanske lägga fram en önskan om att regeringen möjligtvis
            tänker på detta i vårpropositionen.
          </note>
          <note>
            Jag må då säga att de medel - 8 miljoner kronor -
          </note>
          <note>
            som skolministern har överlämnat till Skolverket är såvitt jag
            förstår öronmärkta för barn- och ungdomsskolan. Men här gäller
            det också högre utbildning och andra villkor för funktionshandikappade.
          </note>
          <note type="speaker">
            Anf. 42 Utbildningsminister THOMAS ÖSTROS (s):
          </note>
          <note>
            Fru talman! Som Yvonne Andersson känner till vill ju jag att
            våra universitet och högskolor verkligen tar sig en funderare
            på de resurser som de redan har.
          </note>
          <note>
            Det rör sig om rejäla resurser till fritt förfogande för forskning.
            Man bör också ställa sig frågan: Vad är viktigast för oss? Vilka
            är våra starka sidor? Vad vill vi bygga upp för nya forskningsfält?
          </note>
          <note>
            Då måste man också komma ifrån traditionen att det bara går att
            skapa nytt om man får en ny peng från regering eller riksdag.
            Man kan faktiskt prioritera med de stora resurser som man har.
          </note>
          <note>
            Det är så jag tolkar Örebros och Linköpings initiativ. Här har
            man sett ett fält, ett mycket viktigt område, där man kan göra
            en stark insats. Då får man se över sina resurser och prioritera
            detta område. Gör man det på ett bra sätt är jag säker på att
            också de statliga insatser som finns via forskningsråden vill
            vara med och stötta. Det är nu väldigt mycket upp till universiteten
            i Linköping och i Örebro att driva detta framgångsrikt, och vi
            kommer att följa det med stort intresse.
          </note>
          <note>
            Luftföroreningar från sjöfarten
          </note>
          <note type="speaker">
            Anf. 43 HANS STENBERG (s):
          </note>
          <note>
            Fru talman! Jag har en fråga till miljöministern som rör luftföroreningar
            från sjöfarten. De flesta fartyg saknar i dag helt avgasrening.
            Ofta använder man också väldigt högsvavlig bunkerolja.
          </note>
          <note>
            Nu finns det några rederier - bl.a. svenska - som har ett lite
            mer utvecklat miljötänkande och som har investerat i katalystisk
            avgasrening på sina fartyg och använder lågsvavlig bunkerolja.
          </note>
          <note>
            På senare tid har det visat sig att det blir allt svårare för
            dessa rederier att få tag i bunkerolja med lämplig kvalitet i
            Europas hamnar. Det hindrar att fler fartyg utrustas med katalytisk
            avgasrening. Min fråga till miljöministern blir därför hur han
            kommer att agera för att få till stånd internationella överenskommelser
            som ger tillgång till miljövänlig, lågsvavlig bunkerolja, i första
            hand i Europas hamnar.
          </note>
          <note>
            Anf. 44 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag är väldigt tacksam för att få den här frågan
            eftersom jag inte tidigare har hört att det skulle vara problem
            med att skaffa bunkerolja. Det är klart att om problem av det
            här slaget hindrar en miljövänlig sjöfart ska jag naturligtvis
            se vad vi kan göra åt det. Det blir väl närmast för mig att ta
            kontakt med
          </note>
          <note>
            Björn Rosengren så får vi diskutera hur vi ska gå vidare.
          </note>
          <note>
            Sedan håller jag gärna med om att sjöfarten är upphov till större
            miljöproblem än vad vi många gånger tror. Jag har fått uppgift
            om att utsläppen av t.ex. kväveoxider från den internationella
            sjöfarten i
          </note>
          <note>
            Östersjön är ungefär tre gånger så stora som hela utsläppet av
            kväveoxid från det svenska fastlandet.
          </note>
          <note>
            Utsläppen av svaveldioxid är ungefär lika stora.
          </note>
          <note>
            Detta är alltså ett problem som ligger ovanpå de andra sjöfartsproblem
            som vi inte minst i dag har uppmärksammat när det gäller fågeldöden
            och hotet mot fåglarna.
          </note>
          <note>
            Men jag ska följa upp den här frågan så bra som möjligt.
          </note>
          <note type="speaker">
            Anf. 45 HANS STENBERG (s):
          </note>
          <note>
            Fru talman! Jag har varit i kontakt med SCA och
          </note>
          <note>
            Modo som använder bl.a. den här typen av fartyg.
          </note>
          <note>
            Under de senaste månaderna har de fått allt större problem med
            att få tag i lågsvavlig bunkerolja. Det är väldigt bra om miljöministern
            vill driva frågan.
          </note>
          <note>
            Institutforskningen
          </note>
          <note type="speaker">
            Anf. 46 CARL G NILSON (m):
          </note>
          <note>
            Fru talman! Jag hörde i en intervju med Thomas
          </note>
          <note>
            Östros i början av månaden att han är skeptisk till institutforskning.
            Han menade att den inte skulle skapa den spetskompetens som näringslivet
            efterfrågar och behöver och att den inte skulle vara konkurrensutsatt.
            Vad menar Thomas Östros med det uttalandet? Och vidhåller han
            denna åsikt?
          </note>
          <note type="speaker">
            Anf. 47 Utbildningsminister THOMAS ÖSTROS (s):
          </note>
          <note>
            Fru talman! Det som står i tidningen är alldeles korrekt. Det
            kan jag för en gångs skull säga när jag har blir påhoppad för
            något som har stått i tidningen.
          </note>
          <note>
            Det jag menar är att all god forskning måste ha en konkurrensutsatt
            situation. Det är en väldigt speciell miljö. Om forskning verkligen
            ska leda framåt måste den bedrivas på en internationell nivå.
            Då finns det ett klassiskt problem som alla länder brottas med.
            Om man försöker att institutionalisera forskningen, skapa ett
            institut för en viss inriktning måste man vara noga med att detta
            ständigt omprövas. Det är det som är min poäng.
          </note>
          <note>
            Det finns sådana risker, men det betyder inte att alla institut
            bedriver dålig forskning. Man kan mycket väl ligga mycket långt
            framme om man har inriktningen att ständigt vara beredd på att
            utvärderas om omvärderas. Det var det som var min poäng i tidningen
            Dagens Industri, och det vidhåller jag å det bestämdaste.
          </note>
          <note type="speaker">
            Anf. 48 CARL G NILSON (m):
          </note>
          <note>
            Fru talman! Då vore det bra om Thomas Östros inte generaliserade
            på det här området. Ett område som jag känner väl till är skogsindustrins
            forskningsinstitut. Det är ett exempel på precis motsatsen.
          </note>
          <note>
            Där har man verkligen skapat en svensk spetsteknologi som efterfrågas
            över hela världen och som därmed är konkurrensutsatt.
          </note>
          <note>
            Jag tycker inte att man ska kasta ur sig sådana generella påståenden
            som delvis svärtar ned den mycket förnämliga forskning som vi
            har på flera svenska institut.
          </note>
          <note type="speaker">
            Anf. 49 Utbildningsminister THOMAS ÖSTROS (s):
          </note>
          <note>
            Fru talman! Jag var korrekt citerad om forskningsinstituten.
            Ett dilemma är ju att om man talar länge om en sak kanske inte
            allt kommer i tidningen.
          </note>
          <note>
            Visst är det så att man inte ska generalisera och man ska inte
            säga att all institutionsforskning är dålig. Carl
          </note>
          <note>
            G Nilson tog upp ett exempel på en väl fungerande forskningsverksamhet.
          </note>
          <note>
            Men det är en generell sanning att det bör ske en ständig omvärdering,
            omprövning och konkurrensutsättning. Det är viktigt att ha med
            sig när man bygger upp institut med särskilda inriktningar, att
            man inte låter det stelna. I så fall hamnar man i det läget att
            man använder resurser på ett felaktigt sätt. Det tror jag att
            Carl G Nilson och jag är helt överens om.
          </note>
          <note>
            Natura 2000
          </note>
          <note type="speaker">
            Anf. 50 GUDRUN LINDVALL (mp):
          </note>
          <note>
            Fru talman! Jag har en fråga till miljöministern.
          </note>
          <note>
            Sverige har återigen fått kritik från EU för att vi inte är tillräckligt
            bra när det gäller naturvården. I det här fallet handlar det om
            art- och habitatdirektivet samt fågeldirektivet och avsättningar
            av områden inom någonting som kallas Natura 2000. Sverige avsätter
            för få områden och skyddar inte de arter som enligt dessa direktiv
            ska ges bra förutsättningar att finnas kvar.
          </note>
          <note>
            Nu har WWF, Naturskyddsföreningen och Sveriges ornitologiska
            förening kommit med en skugglista för Natura 2000 där man visar
            vilka områden som skulle ha kunnat vara med i denna satsning.
            Man tar upp över 2 700 områden, t.ex. Tönningefloarna, myrområden
            som hotas av torrtäckt, Kosterrännan,
          </note>
          <note>
            Omberg, Båvenområdet osv.
          </note>
          <note>
            Jag skulle vilja höra: Vilka åtgärder avser miljöministern vidta
            för att Sverige ska slippa denna kritik och för att vi ska få
            tillräckligt många områden så att både naturtyper och arter kan
            skyddas på det sätt som är avsikten?
          </note>
          <note>
            Anf. 51 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det här är ett väldigt knepigt direktiv.
          </note>
          <note>
            Det är ju inte bara Sverige som har hamnat i en diskussion med
            kommissionen om tillämpningen av det, utan det är flera länder
            som redan dragits inför domstolen och flera länder som liksom
            Sverige kan dras inför domstolen. Det pågår från svensk sida en
            diskussion med kommissionen om hur man ska tolka olika inslag
            i direktivet och hur vi ska kunna uppfylla det. Jag utgår ifrån
            att vi kommer att kunna klara ut det utan att hamna i domstolen.
          </note>
          <note>
            Sedan vill jag tillägga att Sverige egentligen är ett av de mest
            framgångsrika länderna i det här avseendet. Jag tror att vi är
            nr 4 av de 15 länderna när det gäller antalet utpekade naturområden.
            Det är fel att vi klär oss i säck och aska och säger att vi tillhör
            de sämsta i klassen. Det gör vi inte heller på det här området.
          </note>
          <note type="speaker">
            Anf. 52 GUDRUN LINDVALL (mp):
          </note>
          <note>
            Fru talman! De länder som har många skyddsvärda biotoper och
            många arter kommer naturligtvis att få bära en större del av bördan
            i Natura 2000. Det är självklart att det är så. Sverige har en
            mängd arter som behöver skyddas, t.ex. lax, utter, flodpärlsmussla,
            många orkidéer, många fladdermusarter och många fågelarter.
          </note>
          <note>
            Problemen med de områden som har avsatts är att det finns många
            naturtyper som innehåller många hotade arter där det inte finns
            tillräckligt stora områden för att vi ska kunna garantera att
            de hotade arterna och naturtyperna blir kvar i framtiden.
          </note>
          <note>
            Jag skulle vilja höra: På vilket sätt kommer skugglistan för
            Natura 2000 att kunna utnyttjas? Här har Naturskyddsföreningen,
            ornitologerna och WWF
          </note>
          <note>
            verkligen gått igenom kommun för kommun för att se efter vilka
            områden som har höga naturvärden med hotade arter som skulle behöva
            skyddas. Finns det möjlighet att använda den listan på ett konstruktivt
            sätt och se till att Sverige i alla fall så småningom blir bäst
            i klassen?
          </note>
          <note>
            Anf. 53 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det ska vi självfallet göra. Gudrun
          </note>
          <note>
            Lindvall vet ju också att det pågår ett arbete för att vi ska
            kunna anmäla fler än de ca 2 000 områden som vi hittills har kunnat
            anmäla. Om jag inte minns alldeles fel kom Naturvårdsverket ganska
            nyligen med ytterligare 900 områden som man kan lägga till listan.
          </note>
          <note>
            Det är riktigt att en del naturområden inte är tillräckligt bra
            täckta i det svenska förslaget hittills. Men det arbetar vi aktivt
            på att fylla igen.
          </note>
          <note>
            Med det utmärkta arbete som Världsnaturfonden har gjort med den
            här listan, med det utmärkta arbete som pågår på Naturvårdsverket
            och med den konstruktiva dialog som jag hoppas att vi kan ha med
            kommissionen är det självfallet också min ambition att vi ska
            vara bäst i klassen så snart som det är möjligt.
          </note>
          <note>
            Den gränsnära transporten mellan Sverige och Norge
          </note>
          <note type="speaker">
            Anf. 54 JAN-EVERT RÅDHSTRÖM (m):
          </note>
          <note>
            Fru talman! Jag vill ställa en fråga till statsrådet
          </note>
          <note>
            Pagrotsky.
          </note>
          <note>
            Det förekommer en livlig trafik med lastbilar över gränsen mellan
            Sverige och Norge. Den gränsnära transporten har ett problem i
            dag. De svenska åkarna har inte samma förhållanden som de norska.
            En svensk åkare får ta med sig 200 liter diesel när han åker in
            i Norge. Om man då betänker att åkerier kanske gör 8-10 transporter
            per dygn blir det en ohållbar situation.
          </note>
          <note>
            Min fråga till statsrådet är om han är beredd att ta upp förhandlingar
            med norrmännen för att vi ska få likartade regler med norrmännens,
            för de får komma in i Sverige med 400 liter diesel.
          </note>
          <note type="speaker">
            Anf. 55 Statsrådet LEIF PAGROTSKY (s):
          </note>
          <note>
            Fru talman! Jag har faktiskt precis sjösatt ett arbete mellan
            den norska och den svenska regeringen för att kartlägga den här
            typen av krångel i gränsbygderna mellan våra länder. Knut Vollebæk
            och jag har kommit överens om att vi ska försöka surfa på vågen
            efter Öresundsbroarbetet, där vi har lärt oss att arbeta med den
            här typen av olika regler på två sidor om en gräns som håller
            isär och försvårar näringsutbyte och snedvrider konkurrensen mellan
            näringsidkare i gränstrakterna.
          </note>
          <note>
            Arbetet har precis börjat. Vi har utsett olika tjänstemän att
            delta i olika arbetsgrupper. Jag ska se till att den här frågan
            också blir föremål för belysning i det arbetet. För dagen har
            jag inte något mer detaljerat att säga om själva sakfrågan, men
            jag ska se till att den blir föremål för ordentlig belysning.
          </note>
          <note type="speaker">
            Anf. 56 JAN-EVERT RÅDHSTRÖM (m):
          </note>
          <note>
            Fru talman! Jag tackar för svaret. Man får hoppas att det som
            är sjösatt inte sjunker. När ni finner ett konkret och ganska
            enkelt problem som detta är får det inte fastna i en utredning,
            utan vi kan kanske stegvis fatta beslut när ni kommer fram till
            att detta kan göras något åt.
          </note>
          <note type="speaker">
            Anf. 57 Statsrådet LEIF PAGROTSKY (s):
          </note>
          <note>
            Fru talman! Jag ska göra mitt bästa för att se till att denna
            farkost inte sjunker. Vad arbetet leder fram till och vad vi lyckas
            göra tillsammans med våra norska vänner kanske jag kan återkomma
            till riksdagen med när arbetet har kommit en bit på väg, om det
            inte har sjunkit dessförinnan. Låt oss se hur det blir.
          </note>
          <note>
            EU-ländernas åtgärder mot Österrike
          </note>
          <note type="speaker">
            Anf. 58 BIRGITTA AHLQVIST (s):
          </note>
          <note>
            Fru talman! Jag vill ställa en fråga till vice statsminister
            Lena Hjelm-Wallén.
          </note>
          <note>
            Hur har uppslutningen kring EU:s åtgärder mot
          </note>
          <note>
            Österrike varit? Jag ställer frågan med anledning av att ett
            främlingsfientligt parti ingår i Österrikes regering.
          </note>
          <note>
            Anf. 59 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Enigheten mellan EU-ländernas 14
          </note>
          <note>
            regeringar har varit mycket stor. Där vill alla gå på samma linje,
            nämligen att så länge det främlingsfientliga och konservativa
            partiet finns med i regeringskonstellationen i Österrike ska vi
            inte ha bilaterala möten med representanter för regeringen, alltså
            med ministrarna.
          </note>
          <note>
            I Europaparlamentet var det inte riktigt lika stor enighet. Det
            var ju en del partier som svajade där. Det som jag tycker är mest
            trist är att representanter för
          </note>
          <note>
            Kristdemokraterna, t.ex. parlamentarikern Anders
          </note>
          <note>
            Wijkman, har ifrågasatt vårt agerande. Hans och andras agerande,
            att ifrågasätta vad regeringarna gör, innebär att kraften reduceras
            i det som vi gör.
          </note>
          <note>
            Jag hoppas att vi alla ska stå stadigt och fast mot den främlingsfientlighet
            som finns i Haiders parti.
          </note>
          <note type="speaker">
            Anf. 60 BIRGITTA AHLQVIST (s):
          </note>
          <note>
            Fru talman! Jag får tacka för svaret.
          </note>
          <note>
            Jag förstår att statsrådet delar den oro som kommer till uttryck
            i Jerzy Einhorns artikel i Kristdemokraten nr 6, dvs. att delar
            av kristdemokratiska partiet inte sluter upp bakom fördömandet
            av Haiders politik.
          </note>
          <note>
            Anf. 61 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Jag har också noterat det. Och jag förstår Jerzy
            Einhorns reaktion, för han är verkligen en man som har varit med
            om mycket och som känner de här stämningarna. Därför vill han
            naturligtvis att hans partigrupp ska stå stadigt i den här frågan
            och tydligt ta avstånd från Haiders parti och också stödja det
            som EU-ländernas regeringar för övrigt gör för att markera att
            det här accepterar vi inte. Det här är väl en sak som kristdemokraterna
            får klara upp inom partiet, men det är lite sorgligt, tycker jag,
            att de svajar i den här frågan.
          </note>
          <note>
            Maxtaxan
          </note>
          <note type="speaker">
            Anf. 62 LENNART GUSTAVSSON (v):
          </note>
          <note>
            Fru talman! Från vissa håll framförs ambitioner att skapa breda
            överenskommelser inom familjepolitiken. I det sammanhanget nämns
            ibland maxtaxan.
          </note>
          <note>
            Som vänsterpartist och engagerad i frågan om den allmänna förskolan
            och maxtaxan är jag intresserad av att det konkreta arbetet med
            denna generella välfärdsreform fortskrider. Vi har ju tillsammans
            i budgeten, tre partier, avsatt resurser för att reformen ska
            genomföras. Vi har också angett någon form av inriktning.
          </note>
          <note>
            Min fråga till finansminister Ringholm blir då:
          </note>
          <note>
            Finns det någon anledning för mig som vänsterpartist att med
            anledning av bl.a. diskussionen om samordnad, gemensam och bred
            familjepolitik hysa någon som helst oro för att regeringen är
            på väg att ändra sin inställning i fråga om allmän förskola och
            maxtaxa?
          </note>
          <note>
            Anf. 63 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Mitt svar är väldigt tydligt. Motiven för att regeringen
            och socialdemokratin har fört fram förslaget om maxtaxa är en
            kombination av omsorg om barnen och möjligheter att införa en
            allmän förskola och att öka människors, framför allt kvinnors,
            möjligheter till utträde i arbetslivet eller ökad arbetstid. Vi
            är självfallet beredda att diskutera den tekniska utformningen
            för att nå ett gott resultat, men i själva idén bakom maxtaxereformen
            står vi väldigt fast.
          </note>
          <note type="speaker">
            Anf. 64 LENNART GUSTAVSSON (v):
          </note>
          <note>
            Fru talman! Jag är nöjd med svaret. Det innebär att jag kan leva
            lite lugnare och se fram emot ett samarbete med regeringen för
            att genomföra och ta fram bra förslag i den här frågan.
          </note>
          <note>
            En mycket konkret följdfråga: Kan vi alltså med säkerhet se fram
            emot att den aviserade propositionen i frågan läggs fram i maj?
          </note>
          <note>
            Anf. 65 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! En särskild arbetsgrupp har gått igenom den här frågan.
            För närvarande går man igenom de remissvar som har kommit in på
            arbetsgruppens rapport. Sedan kommer naturligtvis de tre berörda
            partierna att diskutera utfallet av remissmaterialet.
          </note>
          <note>
            Därefter får vi ta ställning till hur förslag och annat ska utformas
            i fortsättningen.
          </note>
          <note>
            Drogen GHB
          </note>
          <note type="speaker">
            Anf. 66 SOFIA JONSSON (c):
          </note>
          <note>
            Fru talman! Den livsfarliga drogen GHB har spritt sig som en
            löpeld bland Sveriges ungdomar, t.o.m. så långt ned i åldrarna
            som bland yngre tonåringar. Drogen har krävt många dödsoffer,
            och flera har svävat i livsfara efter att endast ha druckit en
            liten kapsyl eller ett par små kapsyler av drogen.
          </note>
          <note>
            Jag skulle vilja fråga vice statsministern om hon och hur hon
            tänker agera för att sätta stopp för drogen, eller i alla fall
            för att se till att den minskar bland
          </note>
          <note>
            Sveriges ungdomar.
          </note>
          <note>
            Anf. 67 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Jag vill gärna erkänna att jag inte själv har någon
            ingående kunskap i denna fråga. Men jag lyssnade just på en frågestund
            där socialministern talade om sin inställning, och jag är glad
            över att det genom hans åtgärder inom det sociala området vidtas
            åtgärder mot den här drogen. Sedan gör naturligtvis polisen sitt.
          </note>
          <note type="speaker">
            Anf. 68 SOFIA JONSSON (c):
          </note>
          <note>
            Fru talman! Som sagt, den här drogen har spritt sig oerhört snabbt
            i Sverige. Många ungdomar provar den, för det är lätt att dricka
            den och den är inte så dyr. Det är billigare att berusa sig på
            GHB än att dricka öl.
          </note>
          <note>
            Problemet är socialministerns svar på de frågor som vi har skrivit
            till ministern. Vi har frågat om möjligheten att ha en upplysningskampanj
            i skolorna bland Sveriges ungdomar där polis och sociala myndigheter
            kan samverka. Då har vi fått svaret att Socialdepartementet har
            en utomordentlig hemsida där våra skolelever kan gå in och söka
            information. Jag vet inte, fru talman, men jag tycker inte riktigt
            att det är ett starkt och effektivt sätt att informera om den
            här drogen, som är farlig och som alltfler ungdomar använder sig
            av.
          </note>
          <note>
            Jag tycker också att det är intressant att ni samarbetar i regeringen.
            Jag tycker att det vore bra om vice statsministern kunde säga:
            Det här är en viktig fråga.
          </note>
          <note>
            Vi tänker arbeta med den i regeringen och framföra en kampanj
            mot GHB.
          </note>
          <note>
            Anf. 69 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Förvisso är det en viktig fråga. Det är precis som
            Sofia Jonsson säger. Det är en drog som i dag är inne hos ungdom,
            och den sprids väldigt snabbt. Vi är på det klara med det. Det
            är därför socialministern har vidtagit åtgärder. Jag minns nu
            inte dessa i detalj. Det är bl.a. fråga om att kriminalisera denna
            drog - eller att klassa den som drog, där sade jag egentligen
            fel. Det är det det handlar om. Så har skett.
          </note>
          <note>
            När vi nu talar om detta nu är naturligtvis också det en sorts
            upplysning. Jag utgår från att det stora folkrörelsenät vi har
            i Sverige ser till att denna fråga tas in också i det sammanhanget.
            Visst ska vi ägna oss åt så mycket upplysning som möjligt om detta
            viktiga drogproblem. Hemsidan kan vara en del, men det är naturligtvis
            inte det enda svaret i det här sammanhanget.
          </note>
          <note>
            Miljöforskningen
          </note>
          <note type="speaker">
            Anf. 70 BERIT ADOLFSSON (m):
          </note>
          <note>
            Fru talman! Jag skulle vilja ställa en fråga till miljöminister
            Kjell Larsson som handlar om miljöforskning, med lite annan inriktning
            än den tidigare frågan. Jag var närvarande på ett seminarium i
            går där miljöministern yttrade sig mycket positivt om svensk miljöforskning.
            Men trots att vi har en avancerad miljöforskning i Sverige får
            våra forskningstjänsteföretag en försvinnande liten del av den
            internationella uppdragsforskning som upphandlas av bl.a. EU.
            Om forskningen sker från svenska företag kan Sverige uppnå stort
            förtroende och en starkare förhandlingsposition i EU. Det visar
            resultatet på försurningsområdet, där det svenska förslaget till
            försurningsstrategi för EU fick stort gensvar.
          </note>
          <note>
            Jag vill fråga ministern om han också har uppmärksammat att våra
            framgångsrika forskningstjänsteföretag inte är lika framgångsrika
            i konkurrensen om uppdrag i EU.
          </note>
          <note>
            Anf. 71 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Ja, det har jag uppmärksammat. Jag har också uppmärksammat
            att Sverige märkligt nog inte ligger särskilt långt framme när
            det gäller miljöteknikexport totalt sett. Det borde vi kunna göra
            med tanke på den höga klass som den svenska miljöforskningen,
            den svenska miljöteknikutvecklingen, håller.
          </note>
          <note>
            Däremot har jag inte något riktigt bra recept för hur man ska
            främja de här svenska företagens deltagande.
          </note>
          <note>
            Men låt mig gärna fundera på det.
          </note>
          <note>
            Sedan är det riktigt att jag menar att miljöforskningen är oerhört
            viktig på det område som vi diskuterar nu, men också för miljöpolitikens
            utveckling i allmänhet. Jag brukar alltid säga att det inte finns
            något politiskt område som är så forskningsberoende som just miljöpolitiken.
            Man kan se att de miljöpolitiska framstegen hela tiden har byggts
            under av gedigna forskningsinsatser. Där har svenska forskare
            ofta spelat en mycket framträdande roll när det gäller allt från
            försurningen till klimatfrågan.
          </note>
          <note type="speaker">
            Anf. 72 BERIT ADOLFSSON (m):
          </note>
          <note>
            Fru talman! Science comes from nature sade miljöministern i går,
            och det tycker jag var väldigt bra sagt.
          </note>
          <note>
            Flera länder i EU har identifierat den forskningsnära tjänstesektorn
            som viktig och utarbetat strategier för hur man ska kunna verka
            på denna marknad.
          </note>
          <note>
            Strategierna omfattar i flera fall en långsiktig koncentration
            av kompetens och särskilt stöd till marknadsförings- och offereringsarbete.
            De framgångsrika och seriösa svenska företagen i forskningstjänstebranschen
            borde få samma hjälp som motsvarande företag i Europa med att
            konkurrera om dessa intressanta uppdrag. Om miljöministern håller
            med mig, kan man då vänta sig att ministern ser över möjligheterna
            att stödja den svenska forskningssektorn på detta område?
          </note>
          <note>
            Anf. 73 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag lovar att jag ska se över det. Jag har ju de
            två viktigaste ministrarna med mig här i dag, handelsministern
            och forskningsministern. Vi kanske ska ta ett snack direkt efter
            den här frågestunden.
          </note>
          <note>
            Oljeutsläpp
          </note>
          <note type="speaker">
            Anf. 74 ALF ERIKSSON (s):
          </note>
          <note>
            Fru talman! Jag har också en fråga om sjöfarten.
          </note>
          <note>
            Denna gång gäller det inte vad som går ut i luften utan vad man
            tyvärr släpper ut i vattnet. I helgen blev vi återigen upplysta
            om att man hade släppt ut en massa olja i vattnet utanför Öland
            med följd att fåglar dog. Vi har också i veckan sett rapporter
            från WWF, alltså Världsnaturfonden, om att alfåglarna utanför
          </note>
          <note>
            Gotland håller på att - om inte dö ut så i varje fall bra nära
            - på grund av massvis av diffusa utsläpp, alltså sådana utsläpp
            som man inte upptäcker.
          </note>
          <note>
            Min fråga till miljöministern blir om ministern tänker vidta
            några åtgärder och i så fall vilka för att få stopp på dessa marodörer,
            som man kan uttrycka det som.
          </note>
          <note>
            Anf. 75 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Låt mig börja med att säga att jag liksom många andra
            människor runtom i Sverige, och i andra länder också, delar det
            ursinne som man måste känna inför det som händer. Det här är ett
            problem som uppmärksammats i decennier. Ändå fortsätter detta
            skurkaktiga beteende och detta hot mot vattnets kvalitet och djurlivet
            - inte minst fågellivet.
          </note>
          <note>
            Nu håller vi på att göra en massa saker. Inom Östersjöstrategin
            har vi en politik som innebär att vi etablerar mottagningshamnar
            för oljespill runtom hela
          </note>
          <note>
            Östersjön, alltså gratis mottagningsanläggningar. Den utbyggnaden
            går ganska bra. Vi kommer att ha sådana mottagningsanläggningar
            runt hela Östersjön inom något år, kan jag säga.
          </note>
          <note>
            Vi har ju en utredning som vi nu håller på att göra proposition
            av som innebär en hårdare uppföljning av de här brotten, hårdare
            påföljder för dem som släpper ut olja i vattnet, en starkare åklagarinsats
            och starkare övervakningssituation. Vi intensifierar också den
            flygövervakning som sker i området.
          </note>
          <note type="speaker">
            Anf. 76 ALF ERIKSSON (s):
          </note>
          <note>
            Fru talman! Jag tackar för svaret. Det är positivt att någonting
            är på gång. Det här har som sagt pågått under många år. Att mottagningsstationer
            byggs ut är också positivt. Men jag skulle vilja ställa en följdfråga.
            Ett av problemen har ju varit att identifiera de här utsläppen.
            Det har talats om märkning av oljelaster osv. Jag skulle vilja
            höra om miljöministern har något svar på frågan om det är möjlig
            att vidareutveckla den här tanken. Det undrar jag eftersom trafiken
            med olja i framför allt Östersjön ökar väldigt kraftigt. De här
            problemen lär inte bli mindre om vi inte kan beivra utsläppen
            så att de som eventuellt ser möjligheten att bli av med en besvärlig
            last genom att dumpa den i havet slutar med det.
          </note>
          <note>
            Anf. 77 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag fortsätter den genomgång jag var inne på tidigare.
            Vi intensifierar flygövervakningen.
          </note>
          <note>
            Vi ger flygövervakningen bättre instrument, vilket också är ett
            redskap för att öka möjligheten att identifiera varifrån utsläppen
            kommer. Det sker alltså en hel del, och det sker en hel del som
            vi naturligtvis måste hoppas kommer att ge påtagliga resultat.
            Men jag är ändå inte nöjd med det som har gjorts hittills, utan
            jag vill gärna hitta nya vägar att angripa det här problemet på
            parallellt med det vi håller på med. Dit hör t.ex. att med olika
            kemiska modeller ytterligare öka möjligheterna att identifiera
            varifrån lasten kommer. Dit hör att se över farlederna och se
            hur de är lokaliserade i relation till olika fågellokaler. Nu
            visar det sig ju att det inte finns någon farled just vid Hoburgen.
            Där kan det finnas behov av andra insatser för att skydda det
            här.
          </note>
          <note>
            Så det finns mer att göra, och jag kommer att arbeta ganska mycket
            med den här frågan den närmaste tiden. Till att börja med ska
            jag åka till Karlskrona på fredag i nästa vecka för att vara med
            vid en flygövervakning. Jag ska försöka ta del av allt som sker.
            Jag ska besöka en mottagningsanläggning. Jag ska också träffa
            åklagare Alhem, som har gjort utredningen, för att på det sättet
            verkligen sätta mig in i hela frågeställningen.
          </note>
          <note>
            Situationen i Norrbotten
          </note>
          <note type="speaker">
            Anf. 78 ERLING WÄLIVAARA (kd):
          </note>
          <note>
            Fru talman! Jag har en fråga till finansministern.
          </note>
          <note>
            Min fråga berör egentligen samma ämne som Lennart
          </note>
          <note>
            Daléus tidigare fråga, nämligen situationen i Norrbotten. Finansministern
            har delvis svarat på den. Men jag har en lite annorlunda frågeställning
            och ett lite annorlunda problem.
          </note>
          <note>
            Företagen i Tornedalen har oerhört svårt att konkurrera med motsvarande
            företag i norra Finland på grund av att det är sämre företagsklimat
            på den svenska sidan. Två orsaker har nämnts, nämligen bränsleskatterna
            och skillnaderna när det gäller arbetsgivaravgifter. I Övertorneå
            betalar en företagare
          </note>
          <note>
            33 % i arbetsgivaravgift, och två kilometer längre österut betalar
            en företagare bara 22 % i arbetsgivaravgift. Läget är akut, och
            åtgärder behövdes egentligen redan i går.
          </note>
          <note>
            Nu pågår det förhandlingar mellan svenska företagare och myndigheter
            i Finland och kommuner om att svenska företag ska flyttas över
            till den finska sidan. Det innebär att ytterligare arbetstillfällen
            försvinner.
          </note>
          <note>
            Min fråga till finansministern är: Kan finansministern se att
            detta är ett problem uppe i Norrbotten, och vad avser finansministern
            att konkret göra för att komma till rätta med den akuta situationen?
          </note>
          <note>
            Anf. 79 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! I våra gränstrakter, oavsett om det är mellan Sverige
            och Finland, Sverige och Norge eller
          </note>
          <note>
            Sverige och Danmark, så finns det naturligtvis ett antal sådana
            skatteproblem och andra problem som vi ständigt måste se över.
            Vi har särskilt studerat vad som händer exempelvis i vårt grannland
            i söder,
          </note>
          <note>
            Danmark, i samband med Öresundsbrons öppnande längre fram i år.
            För att se hela bilden måste man ta in inte bara skattesituationen,
            som är viktig, vilket påpekas i frågan, utan också andra förutsättningar
            som företagen har. Och det ingår naturligtvis i hela vår översyn
            av regionalpolitiken att se till att vi kan skapa jämbördiga villkor
            för våra företag, så att de kan vara framgångsrika även i dessa
            gränstrakter.
          </note>
          <note type="speaker">
            Anf. 80 ERLING WÄLIVAARA (kd):
          </note>
          <note>
            Fru talman! Jag har en kort följdfråga. Båda länderna är ju med
            i EU. Borde inte en harmonisering av skatter och avgifter kunna
            ske också mellan Sverige och Finland?
          </note>
          <note>
            Jag skulle vilja föreslå något av det som Leif Pagrotsky föreslog,
            nämligen att man skulle sjösätta en plan som löser problemen med
            skillnaderna mellan
          </note>
          <note>
            Sverige och Finland, nämligen att man skulle surfa på någon liknande
            våg för att också förhållandena mellan Sverige och Finland ska
            bli bättre.
          </note>
          <note>
            Anf. 81 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det pågår ett väldigt viktigt arbete inom EU just
            när det gäller skattefrågorna. Och det har under detta år och
            förra året gjorts en genomgång av över 300 olika lagar som finns
            i de 15 EU-
          </note>
          <note>
            länderna och som handlar om s.k. skadlig skattekonkurrens företagen
            sinsemellan, dvs. där vissa företag har förmåner som gör att de
            kan agera på ett annat sätt än företag i andra länder. Av dessa
            över 300 lagar som man har gått igenom visar det sig att det bara
            finns några enstaka lagar som berör Sverige. De flesta finns i
            andra länder. Och om man kan få till stånd en annan ordning där,
            dvs. att ta bort dessa skadliga skattekonkurrenslagar, så skulle
            det skapa mycket större jämbördighet företagen emellan. Det är
            alltså en viktig insats som EU kan göra, att skapa mer schysta,
            korrekta och likvärdiga skattevillkor med den typen av lagstiftning
            mellan våra länder.
          </note>
          <note>
            Alternativa bränslen
          </note>
          <note type="speaker">
            Anf. 82 AGNE HANSSON (c):
          </note>
          <note>
            Fru talman! Jag vill ställa en fråga till finansministern. De
            höga bensinpriserna är ju pressande för många människor. Priserna
            bör därför sänkas. Det är viktigt att vi får fram alternativa
            bränslen också.
          </note>
          <note>
            För ett år sedan lovade regeringen i vårpropositionen att den
            skulle gå till EU-kommissionen och begära skattebefrielse för
            alternativa bränslen som etanol och rapsmetylester.
          </note>
          <note>
            Vid skatteutskottets behandling fick vi information om att någon
            sådan ansökan från Sveriges regering ännu inte föreligger. Varför
            har regeringen inte gått till EU-kommissionen och begärt skattebefrielse
            för dessa alternativa bränslen?
          </note>
          <note>
            Anf. 83 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Beträffande frågan om skatter på bensin i sin helhet,
            som jag berörde i en tidigare fråga från Agne Hansson, kan jag
            tillägga, utöver det som jag sade förut, att jag tycker att det
            ur konkurrenssynpunkt är intressant att konstatera att det tydligen
            kostar 30 öre mer att ta fram en liter bensin i Sverige än i andra
            EU-länder. Det visar att det är någonting som inte fungerar i
            konkurrensen på den svenska marknaden. Det är en viktig fråga
            att följa upp även i fortsättningen.
          </note>
          <note>
            När det gäller att ta fram alternativa bränslen av olika slag
            har vi för närvarande ett stort arbete på gång att se över hela
            energibeskattningen. Jag hoppas att vi inom kort kan ta fram ett
            material för en diskussion mellan de politiska partierna kring
            energibeskattningen. I det sammanhanget ska vi också belysa dessa
            frågor.
          </note>
          <note type="speaker">
            Anf. 84 AGNE HANSSON (c):
          </note>
          <note>
            Fru talman! Min fråga gällde varför regeringen inte har handlat
            när det gäller att hos EU-
          </note>
          <note>
            kommissionen begära att i Sverige få skattebefria etanol och
            rapsmetylester för att få fram de alternativa bränslena.
          </note>
          <note>
            Eftersom miljöministern är här ställer jag en fråga till honom:
          </note>
          <note>
            Vad har miljöministern gjort för att påverka Bosse
          </note>
          <note>
            Ringholm att gå till EU-kommissionen om ingenting har hänt i
            Regeringskansliet på ett år?
          </note>
          <note>
            Anf. 85 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det händer ju redan nu ganska mycket. Det finns ett
            antal olika projekt som vi bedriver i
          </note>
          <note>
            Sverige i dag på det här området. Förmodligen avser
          </note>
          <note>
            Agne Hanssons fråga det faktum att vi har bestämt oss för att
            nu göra en ordentlig utvärdering av de projekt som pågår innan
            vi ansöker om att kunna göra nya projekt. Och den utvärderingen
            är finansministern och jag överens om ska ske så fort det är möjligt.
          </note>
          <note>
            För mig som miljöminister, och säkert också för finansministern,
            är det oerhört viktigt att vi har en bra och framåtsträvande progressiv
            verksamhet när det gäller att hitta alternativa bränslen. Men
            då måste man också från tid till annan utvärdera den och se att
            man är inne på rätt spår och att det är rätt projekt som man bedriver.
          </note>
          <note>
            Tillämpningen av miljöbalken
          </note>
          <note type="speaker">
            Anf. 86 GÖRAN NORLANDER (s):
          </note>
          <note>
            Fru talman! Även min fråga är riktad till miljöministern. Den
            gäller tillämpningen av miljöbalken. Det är ju en väldigt ny lag,
            och jag tänkte höra med miljöministern vad han anser om att t.ex.
            en tillsynsmyndighet, det kan vara en länsstyrelse eller en miljö-
            och hälsovårdsnämnd, som under ett antal månader har utrett ett
            ärende och sedan utfärdar ett åläggande. Den som då så att säga
            drabbas är då skyldig att svara inom tio dagar. Vad jag menar
            är att man bör få rimlig tid på sig att själv handlägga det. Det
            kan ju vara olika tekniska lösningar som behöver utredas och som
            man ska ta ställning till. Så för att nå ett gott resultat bör
            man alltså få rimlig tid på sig för handläggning.
          </note>
          <note>
            Jag vill höra miljöministerns inställning.
          </note>
          <note>
            Anf. 87 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Självfallet ska dessa tillstånd hanteras så att man
            kan få ett beslut så fort som möjligt. Och det gäller länsstyrelser,
            och det gäller naturligtvis också den kompletterande information
            som länsstyrelserna kan behöva ta in. Å andra sidan är det självfallet
            rimligt, eller nödvändigt, att man också har utrymme för att ta
            fram en bra och fullödig information som krävs för tillståndet.
          </note>
          <note>
            Jag vill inte kommentera exakt detta exempel.
          </note>
          <note>
            Men jag utgår ifrån att det är möjligt att komma överens med
            en länsstyrelse om att man behöver lite längre tid för ett bra
            material om man nu har fått bara tio dagar på sig. Jag har en
            känsla av att den här typen av problem ofta kan lösas ganska obyråkratiskt.
          </note>
          <note type="speaker">
            Anf. 88 GÖRAN NORLANDER (s):
          </note>
          <note>
            Fru talman! Jag tackar för svaret. Efter miljöministerns svar
            så kanske det går lättare att komma överens med berörda parter.
          </note>
          <note>
            Indragning av examensrätter
          </note>
          <note type="speaker">
            Anf. 89 ULF NILSSON (fp):
          </note>
          <note>
            Fru talman! Jag har en fråga till utbildningsministern. I år
            har Högskoleverket dragit tillbaka examensrätten för sex olika
            högskoleutbildningar inom vård och social omsorg. Det gäller bl.a.
            blivande sjuksköterskor och tandhygienister vid olika högskolor.
            Motiveringen är att utbildningarna inte är högskolemässiga.
          </note>
          <note>
            Jag tycker att det är bra att utbildningar med låg kvalitet dras
            in. Samtidigt är väl det inträffade ett exempel på att högskolans
            utbyggnad inte alltid har skett med kvaliteten i fokus.
          </note>
          <note>
            Men en viktig fråga är hur det går för studenterna som befinner
            sig mitt i pågående utbildning. Vilket ansvar anser utbildningsministern
            att högskolan ska ta för att studenterna ska drabbas så lite som
            möjligt och för att de ska kunna slutföra sin utbildning smärtfritt?
          </note>
          <note type="speaker">
            Anf. 90 Utbildningsminister THOMAS ÖSTROS (s):
          </note>
          <note>
            Fru talman! Det är väldigt viktigt att vi har en väldigt stark
            kvalitetsutvärdering av all högskoleutbildning i Sverige. Det
            är också innebörden i det förslag som regeringen har lämnat till
            riksdagen. Alla våra utbildningar och alla ämnen ska regelbundet
            utvärderas. Och Högskoleverket är den myndighet som ska stå för
            utvärderingen för att man ska vara säker på att vi har en hög
            ribba och att alla når den ribban.
          </note>
          <note>
            Exemplen på indragna examensrätter är inte ett exempel på att
            vi bygger ut högskolan för mycket.
          </note>
          <note>
            Det är ett exempel på att en del av dessa utbildningar ännu inte
            har genomgått den omvandling mot mer av kontakt med forskningen,
            med vetenskapen, som krävs för att man ska kunna göra en fullödig
            arbetsinsats inom sjukvården.
          </note>
          <note>
            Därför är det viktigt att Högskoleverket uppmärksammar detta.
            Den högskola som har förlorat sin examensrätt har det fulla ansvaret
            för att studenterna får en chans att via avtal med annan högskola
            fullfölja sin utbildning. Det ansvaret ligger på högskolan.
          </note>
          <note>
            Vi följer noga upp att man tar det ansvaret.
          </note>
          <note type="speaker">
            Anf. 91 ULF NILSSON (fp):
          </note>
          <note>
            Fru talman! Jag vill än en gång upprepa att det inte finns någon
            skillnad. Jag stöder utbildningsministern i arbetet med en effektiv
            kvalitetsgranskning.
          </note>
          <note>
            Det är mycket viktigt.
          </note>
          <note>
            Samtidigt är det oerhört viktigt att en student som planerat
            sin utbildning i fullt förtroende för en statlig högskola på alla
            sätt hålls skadeslös. Jag skulle vilja att man kräver av de här
            högskolorna att man dels bekostar en ny utbildning, om studenten
            anser att han eller hon behöver det, eftersom det är utbildningens
            kvalitet som har brustit, dels att högskolan betalar eventuella
            extrakostnader som studenten kan få på grund av att utbildningstiden
            förlängs av en sådan här händelse.
          </note>
          <note type="speaker">
            Anf. 92 Utbildningsminister THOMAS ÖSTROS (s):
          </note>
          <note>
            Fru talman! Det är av största vikt att studentens rättssäkerhet
            och möjlighet till fortsatt utbildning står öppen, och att högskolan
            tar sitt ansvar.
          </note>
          <note>
            Vi har inhämtat uppgifterna från högskolan att alla jobbar aktivt
            med att sluta avtal med de högskolor som har examensrätterna kvar.
          </note>
          <note>
            I Regeringskansliet arbetar vi med en promemoria för att utveckla
            vidare hur detta arbete ska gå till. Det kommer vi att göra skyndsamt
            under våren för att ytterligare tydliggöra högskolans ansvar och
            för att ytterligare stärka studentens ställning när man kommer
            i det här läget.
          </note>
          <note>
            Sammantaget innebär det att vi får ett system där vi kan känna
            en tilltro till att svensk högskoleutbildning håller en väldigt
            hög standard. Det är viktigt för oss, inte minst i internationaliseringens
            tidevarv, att vi kan känna att vår utbildning står sig väl i konkurrensen
            med andra utbildningar.
          </note>
          <note>
            Det innebär också att den enskilda högskolan aldrig någonsin
            kan slappna av när det gäller att vidareutveckla sina utbildningar
            för att se till att studenterna går ut med examina som står sig
            väl på arbetsmarknaden.
          </note>
          <note type="speaker">
            Anf. 93 TALMANNEN:
          </note>
          <note>
            Det blev det sista inlägget i denna veckas frågestund som därmed
            är avslutad. Jag tackar regeringens företrädare och kammarens
            ledamöter för era insatser.
          </note>
          <note>
            6 § Bordläggning
          </note>
          <note>
            Anmäldes och bordlades
          </note>
          <note>
            Redogörelser
          </note>
          <note>
            1999/2000:ER1 Redogörelse från Sveriges delegation vid Europarådets
            parlamentariska församling
          </note>
          <note>
            1999/2000:RJ1 Styrelsen för Stiftelsen Riksbankens
          </note>
          <note>
            Jubileumsfonds berättelse över fondens verksamhet och förvaltning
            under år 1999
          </note>
          <note>
            7 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 24 februari
          </note>
          <note>
            1999/2000:258 av Roy Hansson (m) till finansminister Bosse Ringholm
          </note>
          <note>
            Gränsdragningen mellan lotteri och tävling
          </note>
          <note>
            1999/2000:259 av Rigmor Stenmark (c) till jordbruksminister Margareta
            Winberg
          </note>
          <note>
            Skärgården
          </note>
          <note>
            1999/2000:260 av Elver Jonsson (fp) till socialminister Lars
            Engqvist
          </note>
          <note>
            Införselreglerna för alkohol
          </note>
          <note>
            1999/2000:261 av Gudrun Lindvall (mp) till jordbruksminister
            Margareta Winberg
          </note>
          <note>
            Eldressyr av hundar
          </note>
          <note>
            1999/2000:262 av Gudrun Lindvall (mp) till miljöminister Kjell
            Larsson
          </note>
          <note>
            Utsläpp från krematorier
          </note>
          <note>
            1999/2000:263 av Tomas Högström (m) till statsrådet
          </note>
          <note>
            Ingegerd Wärnersson
          </note>
          <note>
            Betyg
          </note>
          <note>
            1999/2000:264 av Sten Tolgfors (m) till utrikesminister Anna
            Lindh
          </note>
          <note>
            Demokratiutvecklingen i Asien
          </note>
          <note>
            1999/2000:265 av Sten Tolgfors (m) till utrikesminister Anna
            Lindh
          </note>
          <note>
            Kinas kärnvapenutrustningar
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 7 mars.
          </note>
          <note>
            8 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 23 februari
          </note>
          <note>
            1999/2000:605 av Per-Richard Molén (m) till näringsminister Björn
            Rosengren
          </note>
          <note>
            Botniabanan
          </note>
          <note>
            1999/2000:606 av Marietta de Pourbaix-Lundin (m)
          </note>
          <note>
            till näringsminister Björn Rosengren
          </note>
          <note>
            Förändring av farledsspråk
          </note>
          <note>
            1999/2000:607 av Anders Sjölund (m) till utbildningsminister
            Thomas Östros
          </note>
          <note>
            CSN som affärsdrivande myndighet
          </note>
          <note>
            1999/2000:608 av Maud Ekendahl (m) till justitieminister Laila
            Freivalds
          </note>
          <note>
            Drogen kat
          </note>
          <note>
            1999/2000:609 av Chatrine Pålsson (kd) till statsrådet Ingegerd
            Wärnersson
          </note>
          <note>
            Övervikt bland ungdomar
          </note>
          <note>
            1999/2000:610 av Lennart Beijer (v) till statsrådet
          </note>
          <note>
            Ulrica Messing
          </note>
          <note>
            Beskattning av idrottsmäns resor
          </note>
          <note>
            1999/2000:611 av Lennart Värmby (v) till miljöminister Kjell
            Larsson
          </note>
          <note>
            Bilfri dag
          </note>
          <note>
            den 24 februari
          </note>
          <note>
            1999/2000:612 av Gudrun Lindvall (mp) till miljöminister Kjell
            Larsson
          </note>
          <note>
            Silver i slam
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 7 mars.
          </note>
          <note>
            9 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 23 februari
          </note>
          <note>
            1999/2000:560 av Martin Nilsson (s) till statsrådet
          </note>
          <note>
            Leif Pagrotsky
          </note>
          <note>
            Exportkrediter vid vapenexportaffärer till IDA-länder
          </note>
          <note>
            1999/2000:582 av Johan Pehrson (fp) till finansminister Bosse
            Ringholm
          </note>
          <note>
            Momsbedrägerier
          </note>
          <note>
            den 24 februari
          </note>
          <note>
            1999/2000:558 av Roy Hansson (m) till jordbruksminister Margareta
            Winberg
          </note>
          <note>
            Utveckling av Gotlands livsmedelsinstitut
          </note>
          <note>
            1999/2000:576 av Sinikka Bohlin (s) till jordbruksminister Margareta
            Winberg
          </note>
          <note>
            Forskning kring lax och öring
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 7 mars.
          </note>
          <note>
            10 § Kammaren åtskildes kl. 15.02.
          </note>
          <note>
            Förhandlingarna leddes av andre vice talmannen från sammanträdets
            början till ajourneringen kl. 13.15 och av talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
